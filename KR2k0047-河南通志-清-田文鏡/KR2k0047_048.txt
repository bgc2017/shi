河南通志卷四十八
祠祀
自古帝王受命為天地山川百神之主則必敬修祀
典以報答神貺凡國有大慶必遣官祭告嶽瀆而郡
邑社稷厲壇令有司以時修舉是以至治之世隂陽
和風雨時嘉穀萌生無罹菑害固由政教修明亦以
享祀豐潔故諸福應焉詩云懷柔百神及河喬嶽允
王維后信矣哉傳曰法施於民則祀之能禦菑捍患
則祀之非此族也不在祀典後世迺有淫祀以要福
非其實矣河南嵩岳竦峙又為河濟淮瀆所經祀典
較他省為尤重
國家歲修諸祀近因有事決河
天子命建嘉應觀於武陟
勅河臣以時致饗
聖王制祭要為萬姓祈福神動而天應理固然爾豈不
庥哉志祠祀
開封府
社稷壇(在府城南關祥符縣附郭從府祭陳留縣壇在城西南杞縣壇在太西關通許縣壇)
(在北關太康縣壇在西關外尉氏縣壇在小西關外洧川縣壇在西門外鄢陵縣壇在西門外扶溝)
(縣壇在西門外中牟縣壇在西關外陽武縣壇在舊治城北封丘縣壇在西門外蘭陽縣壇在西關)
(外儀封縣壇在適衛門外)風雲雷雨山川壇(在府城南關祥符縣附郭從府祭陳)
(留縣壇在城西北杞縣壇在小西關通許縣壇在城西郭外太康縣壇在西關外尉氏縣壇在南郭)
(外洧川縣壇在城東南門外鄢陵縣壇在東門外扶溝縣壇在南門外中牟縣壇在城南陽武縣壇)
(在舊治城北封邱縣壇在南門外蘭陽縣壇在南郭外儀封縣壇在崇儒門外)先農壇(在府)
(城東禹王臺前祥符縣附郭從府祭陳留縣壇在縣東堤外杞縣壇在東關通許縣壇在城東南太)
(康縣壇在城東關尉氏縣壇在城東洧川縣壇在東門外鄢陵縣壇在城東南扶溝縣壇在城東門)
(外中牟縣壇在城東南陽武縣壇在舊治城北封邱縣壇在東堤外蘭陽縣壇在城東堤外儀封縣)
(壇在城東)厲壇(在大梁門外祥符縣壇在仁和門外陳留縣壇在北門外杞縣壇在北關通許)
(縣壇在西門外太康縣壇在北關外尉氏縣壇在北關外洧川縣壇在北門外鄢陵縣壇在城東南)
(扶溝縣壇在西門外中牟縣壇在城北陽武縣壇在舊治城北封邱縣壇在北門外蘭陽縣壇在北)
(郭外儀封縣壇在適衛門外)
文廟(崇祀啓孔子又另立啓聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄕賢祠祀鄉賢俱詳學校志各縣俱)
(同)忠義祠(祥符縣祠在學宫内陳留縣祠在學宫内杞縣祠在學宫内通許縣祠在學宫)
(内太康縣祠在學宫内尉氏縣祠在學宫内洧川縣祠在學宫内鄢陵縣祠在學宫内扶溝縣祠在)
(學宫内中牟縣祠在縣治東街陽武縣祠在舊治城内封邱縣祠在學宫内蘭陽縣祠在學宫内儀)
(封縣祠在學宫内)節孝祠(祥符縣祠在延慶觀西陳留縣祠在舊縣治西杞縣祠在玉泉)
(街通許縣祠在東門内太康縣祠在縣治西尉氏縣祠在學宫北洧川縣祠在大街路北䣕陵縣祠)
(在縣治西街扶溝縣祠在縣治西街中牟縣祠在縣治東街陽武縣祠在舊治城内封邱縣祠在學)
(宫西蘭陽縣祠在東門内儀封縣祠在興賢門西關外)城隍廟(在府治西北祥符縣廟在)
(縣治西北陳留縣廟在縣治西杞縣廟在縣治東通許縣廟在東門内太康縣廟在縣治西南尉氏)
(縣廟在縣治西洧川縣廟在太街正中䣕陵縣廟在縣内東街扶溝縣廟在縣治西街中牟縣廟在)
(西門内陽武縣廟在舊治西封邱縣廟在縣内東街蘭陽縣廟在西門内儀封縣廟在縣治南街)
關帝廟(在府治西北祀漢關侯雍正元年奉)
(旨追封忠義侯三代為公爵另立祠祀祥符縣附郭廟同陳留縣廟在縣東關杞縣廟在玉泉街通許縣)
(廟在縣治東太康縣廟在學宫西尉氏縣廟在小東街洧川縣廟在南門内䣕陵縣廟在縣北街扶)
(溝縣廟在縣東關中牟縣廟在縣南街陽武縣廟在舊治八寳門外封邱縣廟在縣西街蘭陽縣廟)
(在東門内儀封縣廟在馬厰街)旗纛廟(在舊貢院西祥符縣附郭廟同陳留縣廟在東關杞)
(縣廟在竹杆巷通許縣廟在東關扶溝縣廟在南門外儀封縣廟在縣西二里寨)龍神廟
(在府治西南雍正五年奉)
(旨京師裝塑神像各省遣官迎請崇祀祥符縣附郭廟同陳留縣廟在縣治北通許縣廟在縣城南太康)
(縣廟在西關外尉氏縣廟在縣南二十里洧川縣廟在南門外扶溝縣廟在北門外中牟縣廟在縣)
(東南馬家莊封邱縣廟在南門外蘭陽縣廟在縣治西北)火神廟(在府城東門内祥符縣附)
(郭廟同陳留縣廟在驛館前杞縣廟在竹杆巷通許縣廟在縣治東南隅太康縣廟在縣西南隅尉)
(氏縣廟在縣治西洧川縣廟在南門外鄢陵縣廟在縣東街扶溝縣廟在縣東街中牟縣廟在縣南)
(街陽武縣廟在舊治八寳門外封邱縣廟在縣北街蘭陽縣廟在南郭外儀封縣廟在縣治南)八
蜡廟(在府城南關祥符縣附郭廟同陳留縣廟在驛館前杞縣廟在東關通許縣廟在北關内)
(太康縣廟在東關外尉氏縣廟在縣治西北洧川縣廟在東門外鄢陵縣廟在東門外扶溝縣廟在)
(東門内中牟縣廟在西關外陽武縣廟在舊治東封邱縣廟在南門外蘭陽縣廟在西郭外儀封縣)
(廟在西門外)東嶽廟(在仁和門西南祥符縣附郭廟同陳留縣廟在縣治東北河衡街杞)
(縣廟在西關外通許縣廟在東關太康縣廟在城東北尉氏縣廟在縣治東洧川縣廟在城東門内)
(鄢陵縣廟在東門外扶溝縣廟在東門内陽武縣廟在東關外封邱縣廟在東門外蘭陽縣廟在東)
(門外儀封縣廟在東門外)文昌祠(在府治東南隅即宋太學中桂香祠明曹汴碑記梓潼祠)
(祀文昌帝君也帝君何祠乎余聞之上古黃帝時命南北二正典司天地羣后棐常生斯際者善善)
(惡惡福禍無爽何其明也大道既隠淳氣日漓人同魍魎心如梟獍善惡淆亂福禍舛忒孔子曰斯)
(民也三代之所以直道而行也蓋有憂焉因以傷夫世之不古也於是不得已歸諸天道曰天道作)
(善降祥作不善降殃又不得已歸諸神教曰鬼神福善禍淫夫聖人豈不知天道遠而顧又語神哉)
(言天示人以理所必有言神示人以機所必致報應之說彰如也文昌帝君者其世代歴履真圖秘)
(籙得而紀之余所弗論常觀所著寳經一篇及近傳冲一真君嗣禄竒談大都多規誡世訓導勸愚)
(俗忠孝陰德等語至於有祈輙應無禱不靈吉凶之報捷於影響意其神必傳所謂聰明正直而一)
(者也嗟乎若帝君者其亦不幸不生於黃帝上古之世善善惡惡福禍昭明之際無所用其報應之)
(說而生於衰亂溷濁之世得神其說以愚天下而貪天之功以為已力耶世傳帝君張姓即詩所謂)
(張仲孝友則其神必聰明正直直道而行不阿福不妄禍憑依在德人是以不聽於人而聽於神也)
(祠而祀之殆以是乎或謂帝君主典三才籙籍受元始道君之傳領上帝元冊丹書雲篆統理元佐)
(而職復專仕進嗣續左右二僊官特主文場貴禄上應乾曜中極紫微六星在奎斗之前文士進取)
(神必先兆以此歴代祀之多於文廟建祠馬今祠在郡城東南隅即宋太學桂香祠舊址至國朝永)
(樂五年改徙學宫亦建神祠皇上登基之十年正先師祀典祠改祀啓聖於是舊梓潼祠歲寖就圮)
(周府奉國將軍昆侖君謀於家祠西亭子謂是古蹟且關文教遂捐禄若干鳩材庀工為殿者三門)
(一輪奐赫然一新始於嘉靖三十二年九月迄於是年十一月告成以為西亭子與余遊雅以文相)
(劘切命之記廼為記之如左祥符縣附郭祠同陳留縣祠在學宫内杞縣祠在學宫内通許縣祠在)
(東門内太康縣祠在學宫東南隅尉氏縣祠在縣治西洧川縣祠在學宫東鄢陵縣祠在縣東街扶)
(溝縣祠在北門内中牟縣祠在縣東街陽武縣祠在學宫西南封邱縣祠在學宫後蘭陽縣祠在東)
(門内儀封縣祠在學宫後)三官廟(在府城西關二里許明宣德間建正統辛已圮於水殿宇)
(皆壤成化八年修葺各縣多有)真武廟(府城有二一在安遠門月城内一在城南三十八里)
(各縣多有)金龍四大王廟(在府治西北祀宋會稽謝緒臨河州縣多有明徐渭碑記)
(王姓謝名緒宋會稽諸生晉太傅安之裔祖達父某有兄三人曰紀曰綱曰統王最少行第四居錢)
(塘之安溪後隠金龍山白雲亭素有壯志知宋鼎將移每慷慨憤激甲戌秋八月大雨天目山頽王)
(會衆泣曰天目山乃臨安之鎮苕水長流昔人稱為龍飛鳳舞今頽宋其危乎未幾宋鼎移王晝夜)
(泣語其徒曰吾將以死報國其徒泣曰先生之志果難挽矣殁而不冺得伸素志將何以為驗曰異)
(日黃河北流是予遂志之日也遂赴水死時水勢高丈餘洶洶若怒人咸異之尋得其尸葬金龍山)
(之麓立祠於旁元末我太祖與元將曼濟哈雅戰於吕梁元師順流而下我師將潰太祖忽見空中)
(有神披甲執鞭驅濤湧浪河忽北流遏截敵舟震動顛撼旌旗閃爍陰相協助元師大敗太祖異之)
(是夜夢一儒生披幃語曰余有宋會稽謝緒也宋亡赴水死行間相助用紓宿憤太祖嘉其忠義詔)
(封為金龍四大王金龍者因其所葬地也四大王者從其生時行列也自洪武迄今江淮河漢四瀆)
(之間屢著靈異商舶糧艘舳艫千里風高浪惡往來無恙僉曰王賜敬奉弗懈各於河濱建廟以祀)
(報賽無虛日九月十七日為其誕辰祭賽尤盛非王忠義之氣昭昭耿耿光融顯赫而能然乎嗟夫)
(宋社既屋於今已數百年矣銅駝荆棘故宫茂草而王之神靈獨磊磊落落常在天地間生而忠義)
(歿為神明與文山叠山諸公並垂不朽可也宋末謝臯羽翺為文丞相客丞相殉國臯羽每哭之慟)
(竟死其忠義至今猶傳誦之王之忠義不減臯羽而姓氏湮沒行事尤不概見其敬畏而奉祀之者)
(徒以其為江河之神於風濤洶湧中死生呼吸仰其庇佑而然耳夫豈知其忠義而崇奉之歟余故)
(表而出之俾奉祀者得有所考云)二郎廟(在府城南奉神岡始建未詳明正統十三年天)
(早禱雨有應祥符知縣米榮修葺)三皇廟(在府治東北隅艮嶽廢址之上)禹王廟
(有三一在府東南吹臺上久圮)
(皇清廵撫張自德重建康熙三十三年汧建御書功存河洛四字遣官齎交廵撫顧)
(御書樓製扁懸掛一在城西黑堈口康熙二十八年廵撫閻興邦建一在蘭陽縣銅瓦廂明正德間勅建)
(明李夢陽碑記李子游於禹廟之臺覽長河之防孤城古宫平沙四漫遐睇故流北盡碣石九派湮)
(淤雲草浩浩於是愴然而悲曰嗟乎予於是知王霸之功也霸之功驩久之疑王之功忘久之思昔)
(者禹之治水也導川為陸易&KR1142;為寧地以之平天以之成去巢就廬而粒而耕生生至今者固其功)
(也所謂萬世永頼者也然問之耕者弗知粒者弗知廬者弗知寧者弗知陸者弗知故曰王之功忘)
(譬之天生物而物忘之泳者忘其川棲者忘其枝民者忘其聖人非忘之也不知之也不知自忘及)
(其菑也號呼而祈恤於是智者則指其所從來而廟者興矣河盟津東也蹙曠肆悍勢猶建瓴堤堰)
(一決數郡魚鱉於是昏墊之民咸詣廟稽首號曰王在吾奚溺而防丁堰夫樁戶草門輸築困苦則)
(又各詣廟稽首號曰王在吾奚役斯所謂思也故不忘不大不思不深深莫如地大莫如天王之道)
(也伯者非不功也然不能使之不忘而不能使之不疑何也不忘者小小則近近則淺淺則疑如秦)
(穆賜食善馬肉酒是也夫天下未聞有廟桓文者也故曰予觀禹廟而知王霸之功也或問湯文不)
(廟李子曰聖人各有其至堯仁舜孝禹功湯義文王之忠周公之才孔子之學是也夫功者切乎菑)
(者也大梁以菑故是故獨廟禹是時監察御史澶州王子會按河南登臺四顧乃亦愴然而悲曰嗟)
(乎予於是而知功之言徵也吾少也覽嘗躡州城眺滄渤南目大梁之墟乃今歴三河攬淮泗極洪)
(流而盡滔滔使非有神者主之桑而海者久矣尚能粒邪耕邪廬邪能&KR1142;者寧邪川者陸邪嗟乎予)
(於是而知功之言徵也所謂微禹吾其魚者邪所謂美哉勤而不德者邪於是飭所司葺其廟而屬)
(李子碑焉王子名溱以嘉靖元年春按河南明年秋代去乃李子則為迎送神辭三章俾祭者歌之)
(侑神焉其辭曰天門兮顯闢赫赤赤兮雲吐窈黃屋兮陸離靈總總兮上下羌若來兮儵不見不見)
(兮柰何望美人兮徒怨苦横四海兮怒波右迎神兮絙絃兮鏜鼓神不來八誰怒執河伯兮顯戳飭)
(陽侯兮清路電靄靄兮來至風泠泠兮堂戶舞我兮我醑尸既飽兮顔酡惠我人兮乃土乃粒日云)
(暮兮尸柰何右降神魚風九河兮濤暮雲曀曀兮昏雨王駕鳳兮驂文龍翼翼兮兩旟悵佳期兮)
(難屢心有愛兮易離愛君兮思君肴芳酒芬君歸來兮庇我民右送神)皮場公廟(有二)
(一在府城東北隅一在洧川縣朱曲鎮)樊將軍廟(祀漢樊噲在府城仁和門)李衛
公祠(有三一在府城南□店保祀唐將李靖一在洧川縣西北隱仙岡一在中牟縣南皛澤)
尉遲公祠(在府城南)三賢祠(在府城東南三里吹臺上祀唐李白杜甫高適明毛)
(伯温記三賢祠者祠高李杜三賢於吹臺之上也按唐史高適李白杜甫天寳中聚梁宋間共飲吹)
(臺之上酒酣擊歌俛仰今古旁若無人而杜詩亦云憶與高李鞏論交入酒壚兩公壯藻思得我色)
(敷腴氣酣登吹臺懷古視平蕪是時白甫皆以讒嫉去國年各四十餘而適則封邱尉耳三人者固)
(蓋世之豪也顧坎坷徘徊行歌古墟榛莽中使其登臺悲嘯望芒碭數鴈鶩嗚呼傷哉白梁園歌適)
(古大梁行豈亦其時詩歟詩李杜尚矣適詩慷慨悲歌為盛唐諸人冠而杜亦時時推適曰美名吾)
(不及佳句法如何蓋飄然不羣之外推者適一人耳適五十始詩故敘年李杜上其詩頡頏二子故)
(並賢之而並祠之吹臺故有禹宮宮之後有空室而棲非其鬼伯温業令撤其鬼而祠三賢矣今年)
(秋偕蜀張子關西袁子李子謁焉登臺四望曠原孤城日凉雲斷風飄飄起黃蘆末搖軒振欞予與)
(三子者灑然驚回思三賢又愴然悲曰適顯矣白甫乃如斯已耶傷哉傷哉)十賢祠(在府)
(城東南大梁書院内祀周惇頤程顥程頤邵雍張載司馬光朱熹呂祖謙張栻許衡)包孝肅
公祠(在府治東祀宋開封府尹包拯明成化九年建嘉靖七年修明胡謐記開封府故有包孝)
(肅公祠蓋祀其知開封時功也前後公知是府者多名人奚獨祀公蓋公其尤也公所歴諸官皆有)
(績奚獨祀公知府功蓋開封京府其功可以該諸績也惟公之在開封也剛毅不阿貴戚宦臣為之)
(斂手猶若居御史諫議之論斥而且開門聽訟吏不敢欺即廣其知天長時斷割牛舌訟之明也劾)
(毁勢家侵惠民河園榭即推其轉運河北時請以牧馬地賦民之惠也自奉儉約無異布衣誡子孫)
(不敢犯贓罪即充其知端州時歸不持一硯之操也與夫知瀛州而請罷回易在三司而置埸和易)
(以免民供上之物則皆繇京府以達諸外郡者也然則公敭歴中外之績舉於是乎該矣故京師為)
(之語曰關節不到有閻羅包老人以其笑比黃河清童稚婦女亦知其名呼曰包待制云比卒太常)
(乃併其親老不赴調親沒廬墓之行諡曰孝肅蓋實法所宜祀者此開封所由以祀公也而當時知)
(是府者前公如陳文惠康肅兄弟繼尹薛簡肅威嚴如之後公如歐陽文忠吕正獻濟以寬簡然皆)
(為他善所掩其知是府功則莫與公並者此開封府所以獨祀公也祠在府治廳事北創始未詳歲)
(月歴金元以迄我朝府列外郡祀事歲修不廢祠則屢葺乃成化癸已前知府孫侯瑜以址隘宇將)
(壓相得府治巽隅隙地遂徙建焉工未就緒而孫侯卒令知府張侯岫至亟繕完之中為屋三間左)
(右翼兩廂各三間前豎門樓周繚以墉肖公像其中黝堊髹漆煥然一新張侯手書其扁曰包孝肅)
(公之祠爰率僚佐落之而告慰公神如禮每春秋用牲醴致祭著為儀且裒公遺事奏議載鋟以廣)
(傳焉其尤知慕公者哉僉謂斯舉不可無記以告將來張侯屢以為請因述開封府所以祀公之意)
(俾人知公之功不獨在開封也)岳忠武王廟(在府城南朱仙鎮明成化二十一年布政)
(使吳節知府張岫建正德四年修明何孟春記宋岳鄂侯武穆王廟始建於鄂再建於杭三建於湯)
(陰而今建於梁城南之朱仙鎮在鄂者王開國地王冤白時已建在杭者王墓在焉在湯陰者王父)
(母之邦其廟皆著祀典而朱仙鎮者王之功於是為極王之忠憤所不能忘者也王當靖康建炎之)
(難應宣撫募屢擒劇賊轉武階隸留守司所向戰必克以言事削官歸詣招討使時年尚少柄任未)
(及而竒其戰功者以為古良將不能過聽其言者知其非行伍人也新鄉之戰侯兆川太行山皆有)
(功而事見忌於都統胙城之戰黑虎潭汜水關竹蘆渡南薰門及清河鐵路步六合烏江皆有功而)
(謀復行於留守然王自一軍獨制烏珠不能犯杭長入而宋得復建康則皆廣德之戰宜興鎮江東)
(清亭牛頭山新城静安之功也嗚呼王用統制借補州刺階大夫四年間崛起行伍厥功己如此紹)
(興以來王始承制命秉節鉞洊陞使帥專征諸路控扼數州叛將歸降逆賊奔潰江西嶺表水陸繼)
(平使内不得合外無與應固皆王之功也王志在中原復讐報國奏移屯鎮每圖大舉而姦相擅權)
(力主和議時臨機至輒加沮抑高宗聞王言始大感悟授王河南北諸路招討之命王分遣諸將在)
(處奏功相繼大軍旣北與烏珠遇大敗之於郾城於臨潁於潁昌而進至是鎮距汴四十餘里與烏)
(珠對壘又大敗之當時中興之機舉集目中天時人事強弱己見而班師之詔前後踵趨使王十年)
(之力廢於一旦蓋秦檜之計也嗚呼王之功於是為極而王之忠憤亦於是為甚王一回轡河南州)
(縣復陷明年入廬濠王至則遁去和議旣決而王歸遂死於權姦之手矣嗚呼高宗嘗命王中興之)
(事一以委卿而竟不能成王唾手燕雲之功於招討之命若是者天耶人耶王之功自紹興來十二)
(年間朝廷無日不聞捷士民無處不頼其救徵諸史冊難復事數而地計而春獨謂是鎮為極者以)
(此王之蹤跡周旋兩河南北凡幾而獨是鎮有廟與其開國地其墓其鄉比者春所謂王之忠憤所)
(不能忘者也嗚呼王廟在宋惟鄂國朝杭湯陰用守臣議並署而是鎮成化間居民知義者共為之)
(藩臬官交奬助之其制簡隘今天子正德紀元之四年己已河南鎮守因行縣有感乃拓而新焉而)
(廟貌閎偉香火虔嚴開封道紀司擇道士一人同焚祝馬顧歲時祭物供諸居民弗典弗虔焚祝衣)
(食無所於寄又四年壬申布政司右布政使楊公子器至為買旁鎮腴田七十畞出帖給廟春適至)
(為量費制祭備用鑿井作亭廟前俾廟神有禮享祀有業守民知義者交慰焉乙亥春當去汴民石)
(杲等聯告請祀春謝不及為明年道士楊繼時又走京師以請嗚呼忠義之在人心亘古今達天下)
(豈有既哉今太行兩河之人皆應王之忠義豪傑也昔者挽車牽牛載糗糧饋義軍頂盆焚香候王)
(之人今日拜廟之民也嗚呼是孰強之使然哉忠義之在人心不得而冺也謁是廟者忠義之心其)
(油然而生矣乎春於是重有感馬廟之地界田畞俱列石陰以示來者是為記)庇民祠(在府)
(治西祀侍郎于謙明成化中汴父老建即公之寓廨所也正德十年重修每歲春秋有司致祭明李)
(夢陽記開封城馬軍衙橋西故有于少保祠云初公以定傾保大之功居無何而死於是天下人聞)
(公死咸驚而疑而涕泣語曰鷺鶿冰上走何處尋魚嗛而公前廵撫河南時實廨馬軍衙橋西而梁)
(父老於是聞公死則咸涕泣相率潛詣公故廨為位哭奠焉會純皇帝立詔曰少保謙冤宥其家而)
(遣祭其墓乃梁父老則又咸涕泣相率私赴祀故廨傍祠公伏臘忌歲梁父老則把香曳笻趿履若)
(少壯咸翼如不期至稽首祠下哭填門塞戶矣會又敬皇帝立詔曰少保謙贈特進光禄大夫柱國)
(太傅諡肅愍立祠歲春秋祀之而曰旌功祠乃於是梁父老則又咸涕泣相率數百千人詣闕門伏)
(訴少保謙前兵部侍郎時廵撫功云願梁立祠如杭祠不報而梁父老歸伏臘忌歲仍聚哭公於私)
(祠今三十年餘矣正德十年監察御史廵按張君清軍許君並謁公祠下見其門屋三間僅存堂欹)
(漏欲頽矣於是悄然思俯而悲也己仰而欷曰嗟斯非梁地耶宋不此都哉靖康之事千載銜焉二)
(帝不南矣夫定傾者世保大者食澤流者思故祠之言思也血食使之世者也於是下令曰少保祠)
(撤故易腐扶敧植頽起圮新而繪堊而級而隅而榮而序備矣曰謁者奚止也則重而堂器奚貯也)
(則翼而廊而道士元林守焉西北隅其防也望之栗栗而巉巉枚枚而嚴嚴是使之世者之道也李)
(夢陽曰予觀今人論肅愍公事末嘗不酸鼻流涕焉蓋傷為臣不易云夫事莫大於君出敵入排遷)
(主戰四者旦夕之勢而存亡之判也乃今人議則異是或見鮑莊事輒曰夫葵猶能衛其足然獨不)
(思勇士不忘喪其元乎孟子曰所欲有甚於生者故生而有所不用也然將軍蠡留侯良功成身抽)
(天下兩高焉又何也於乎難言乎豈所謂計免者非忠貪盛者違智歟而敵擁太上皇大同城下勒)
(降也大同人登城謝曰頼天地宗社之靈國有君矣至宣府城下宣府人登城謝曰頼天地宗社之)
(靈國有君矣於是公颺言曰豈不聞社稷為重君為輕斯言也事以之成疑以之生者歟且太子之)
(易南宫之錮二者有能為公恕者否耶公有不如意輒拊膺忿曰此一腔血竟灑何地聞其言孰非)
(酸鼻流涕者而獨咎予也於戲傷乎傷乎雖然宗澤岳飛非下於人者艱難百戰卒慍衂而死若公)
(者死可矣死可矣公廵撫諸所為業載傳狀今不復次第述其始終若是祠修於是年春月夏而告)
(成張君淮許君完事祀事者賀君銳也系之詩曰於鑠旋運曷平不陂康屯傾否哲者斯利於維哲)
(英鑒精含貞匪時曷徵匪猷曷興靡疑靡驚厥伐用成厥育是輕委躬於誠蛇何盤社龍何在野乾)
(極卼[危臬]日月易奢蠢爾乃賊乃奰國邑之亂之訌陵廟岌岌公丁其時矢身以殉出仡排議不戁不)
(震僉曰和宜公曰有戰萬方之事譬絲游刃帝畀弗疑公泣視師義激六軍如虎如羆惟直斯壯人)
(心干城肅肅我壘悠悠我旌載清載寧皇歸於京古曰荷難今謂曰癡忠古奚嘉今胡嫉而何䜛非)
(名何毁非公孰讒靡和孰毁弗同彼巧彼任厥膺斯厲古則曰直今曲自為於乎少保時晦時昭古)
(誰無死死有榮褒峩峩廟祠棟隆崇基神之遊之旆旆其旗白馬朱衣有風凄其歘其有光若往若)
(來即而罔見跂望漣洏茲邦寄居氓實爾思)名撫祠(在府城内許忠節公祠之南每年春)
(秋祀王佐海豐人宣德十年任王暹山陰人景泰二年任王恕三原人成化三年任徐恪常熟人洪)
(治四年任韓文洪洞人弘治七年任秦東兖州人弘治年任陶琰絳州人正德元年任鄧庠豫章人)
(正德五年任鄧璋涿州人正德六年任何矢衢道州人正德十六年任徐讚永康人嘉靖八年任魏)
(有本餘姚人嘉靖九年任雒昂三原人嘉靖二十三年任李奎弋陽人正統四年任明末河水没)
曾公祠(有二一在倉東一在南關俱祀廵撫曾公如春)章公祠(在大寧坊祀廵撫河)
(南都御史吳郡章煥明萬歷四年按察司吳道行立)衷公祠(在府城西迎秋門内祀巡撫衷)
(公貞吉明萬歷十九年建)忠賢祠(在陳橋鎮祀撫院王漢及汴城死難諸公)六烈女
祠(在府城大梁門外西北一里許祀烈女陳氏張氏高氏劉氏王氏張氏明正德間建)名賢
祠(在府城宣化橋祀宋開封尹范仲淹錢若水寇準陳恕吕夷簡吕餘慶王巖叟張方平杜衍馮)
(京歐陽修明王博萬信韓英孫珍河水灌城没)宗公祠(在府城西北祀宋東京留守宗澤春)
(秋致祭河水没)李公祠(在府城北春秋祭宋丞相李忠定公綱河水灌城没)遊梁祠
(詳見遊梁書院)徐國公祠(在府城南薰門外吹臺之西祀明功臣中山寧武王徐達以常)
(遇春李善長沐英劉基馮勝湯和胡大海鄧愈李文忠配享河水没)宋國公馮勝祠
(在府城新日坊河水没)許忠節公祠(在府城南薰門外祀副使許逵以宸濠變死難)
(贈禮部尚書諡忠節嘉靖間建河水没)褒忠祠(在府城南薰門二月二十六日祭大司馬)
(鄧州鐵鉉少司馬滎澤邊升少司寇祥符王良駙馬武陟李堅衛鎮撫中牟楊本河水没)信陵
君祠(在府城北河水没明李維貞碑記太史公曰吾過大梁之墟求問其所謂夷門夷門者城)
(之東門也今志稱夷山亦名夷門也在府城安遠門内則北門矣獨稱信陵君墓在城東揚州門耳)
(余宦大梁二年徘徊二門間莫得其處夫侯生非信陵何以聲施後世廼今俱没沒也更讀志則濟)
(源之軹鎮有聶政廟汝寧之西城有荆軻廟兩人皆以俠血食而信陵顧缺馬漢高帝英主也其過)
(而以太牢祀限信孔子與信陵詎無謂哉魏人尸祝俎豆者何陵何以無半菽之奉乎於是相)
(地得上方寺之右方實在東北門間度生時車騎所嘗經涉廼為之祠祠與寺通俾僧領祠事無煩)
(有司庶幾不以費廢餼羊又虞夫後之人不察猥以為荆軻聶政之俠同類而共訾之也稍摭其行)
(事而識所以創祠之意曰信陵君蓋戰國之才臣也以客掩也蓋魏之忠臣也以俠掩也請以三君)
(喻春申始而強楚繼而賊楚棘門之誅孽自已作孟嘗既相齊湣矣去而之魏合四國兵以破齊死)
(其君於莒身得無為戮幸耳彼夫曳珠履而居代舍者余不知何人要之皆亂賊之黨也平原有士)
(如毛遂毛公薛公者而不能用失計馮亭以桃秦禍幾喪趙國之半頼信陵而得比於人數因人成)
(事寧獨卜九人取譏哉信陵雖多客實無藉客何以明其然也邯鄲之圍秦目無趙矣信陵竊符以)
(有魏師而其人皆畏秦者也又縱其父兄若獨子歸者二萬人卒以偏師拒秦秦不敢入秦乘信陵)
(出而伐魏目無魏矣信陵以使致五國之師而其人又皆敗衂之遺也國異兵兵異帥驟而合之大)
(破秦軍於外走蒙驁逐北至函谷關而不敢出舉數十萬不相習之衆一旦得其力為己死此非客)
(之能也其勸魏無親秦料秦必滅六國乃休亹亹萬言審天下之大勢深切著明可謂絶世之算客)
(冇及此者乎藉令魏王早因其計糾合楚趙以助韓則韓不至失上黨趙不至敗長平六國何遽折)
(而入於秦乎故曰信陵才臣也以客掩也以魏救趙而魏重以五國為魏却秦而魏安去魏而魏受)
(秦兵還魏而秦用金閣罷將而魏輕身殁而魏隨亡魏王畏之怒之再以毁廢而不懟故曰信陵忠)
(臣也以俠掩也然則何以竊符符不竊則魏師不出魏師不出則趙必亡趙亡則魏從其後身數請)
(王賓客辯士說王萬端而不聽也將坐視魏亡乎全其身以善其君古之人行之然則趙全之後何)
(以不即歸魏魏王之忌信陵自其能探趙王陰事始矣早歸而逢其怒必以矯令誅即無誅而秦間)
(早行信陵必不將誰可以當秦者秦不伐魏魏王必無迎信陵伐魏不急魏王亦必無迎信陵秦益)
(急魏魏益急信陵急而後任專任專而後得畢其長是忠之術也若是非要君乎然秦兵却而未聞)
(魏賞有加也何要之有己却秦存趙使將將其軍歸魏而獨與客留趙自言罪過以負於魏至令趙)
(之君臣口不忍言五城彼固知信陵正不負魏也非聲音笑貌可假借也是忠之符也然則何以飲)
(醇酒近婦人而死操上將軍之印諸侯將皆屬何有於魏取卧内之兵符如探囊何有於王而終身)
(北面不失臣節卒無以解王之疑是故溺酒色以自汙也信陵而愚人也則可信陵而非愚人豈不)
(虞酒色之足以死哉秦間行而魏將代魏之必入秦以日計耳不欲生為秦虜有託而逃是忠之隱)
(也太史公傳其完趙時有自功之色客進說曰物有不可忘有不可不忘人有德於公子公子不可)
(忘也公子冇德於人願公子忘之也且矯魏王令奪晉鄙兵以救趙於趙則有功矣於魏則未為忠)
(臣也公子立自責似若無所容者斯可諒信陵之人不忘忠魏矣揆事設策能成信陵之忠而有功)
(者莫若侯嬴朱亥與毛薛兩公充君不可忘之義並祀亥嬴其不及毛薛者非魏産也祠成而廵撫)
(吳公聞之謂是舉也於祭法合以酹金來助則刑牲釃酒偕邑令蕭重望奉祠入祀而為騷一章授)
(工歌之曰河流兮不返夷門兮為匽思公子兮日晚雲車駕兮飾建紛從騎兮婉婉右朱亥兮左侯)
(生闞如虎兮軍聲敵王愾兮秦嬴完邯鄲兮金城封函谷兮無人行王安坐兮大梁呼萬歲兮傳觴)
(功不賞兮中流謗瞻王庭兮無良哀莫哀兮國將亡國亡兮身胥靡為秦俘兮孰與魏公子憂生兮)
(冒以樂死飲酒兮御女疇知我兮良苦四方兮不可以處雖五國兮非吾與作新宫兮故土坎坎兮)
(擊鼓蹲蹲兮綴舞魂歸來兮栩栩)賢良祠(在府城東南宋門内祀廣州將軍蔡良福建提)
(督張起雲貴州總兵蘇大有雲南總兵魏翥國及歴任本省文武大臣政績可紀者雍正十一年奉)
(旨特建)田公祠(在府城東南宋門内祀總督田公文鏡雍正十一年奉)
(旨特建)伊尹廟(冇二一在陳留縣東南明正統間遷於縣西門外一在杞縣西三十五里)三
義廟(祀漢昭烈帝忠義侯西鄉侯在陳留縣内明李攀龍詩漢業偏安四十秋於今廟貌壯中)
(州曹瞞用盡圖王計萬古人心只重劉)留侯廟(有二一在陳留縣西南韋正保)
(皇清移建東門外一在蘭陽縣西白雲山)崇孝祠(在縣治西祀明鎮平王王府奉國將軍安河嘉)
(靖四十二年建春秋致祭明末河水沒)冉子廟(在杞縣東北祀冉伯牛)孟姜女
廟(在杞縣西灘保明弘治五年建明陳卜詩君不見蒙恬北築防秋城征夫十行九不返又不見)
(秦法殺人如草菅骨肉並築威怯懶范郎十日去不歸孟女酸心寒未衣慇慇擣練手裁縫將向邊)
(庭慰渴飢邊庭歴盡蹤跡沒見說長城葬夫骨發聲一號血噴雲北風隱地嗚山谷神驚鬼泣不忍)
(聞巨靈掀拽堅城覆城覆土破白骨見烈婦識骨如識面此身若作山頭石誰負遺骸葬鄕縣孟女)
(哭來不記春至今曲調留哀怨於戲東海何時平安得邊城罷征戰君不見古廟年年十月初寒衣)
(漿水村人趨)陳都尉祠(有四祠漢都尉陳平一在杞縣一在陽武縣一在封丘縣一在)
(蘭陽縣)董宣廟(在杞縣圉城内明弘治九年建)祖刺史廟(在杞縣北晉永嘉末)
(祖逖以豫州刺史鎮雍丘故立廟祀)烈女祠(在杞縣西祀史愛女明嘉靖二十八年建)張
耳廟(在杞縣白兔岡)酈生祠(在杞縣高陽里)婁敬廟(在杞縣婁岡)百里
奚廟(在通許縣三十里)李左車廟(在通許縣西)嚴子陵廟(在通許縣)
(嚴子村)董孝子廟(在通許縣祀漢孝子董永)時公祠(在通許縣治東祀知縣時)
(值)景賢廟(在太康縣南郭外祀子禽子羔以都御史顧佐配)張相公祠(在尉)
(氏縣東二十里祀唐張公瑾)任安撫祠(在尉氏縣西南栢岡保祀唐安撫使任瓌)貞
烈祠(在尉氏縣北門外祀烈婦李氏尹氏)七賢祠(在尉氏縣東南四十里即阮籍竹林)
(舊址唐朱灣詩嘗慕晉高士放心耽沉冥湛然對玉壺土木為我形下馬覓陳跡披榛詣荒庭相看)
(兩不言猶謂醉未醒長嘯或可擬幽琴難再聽同心不共世空見蘇門青)䨇洎河廟(在洧)
(川縣南明洪武九年建)純孝伯廟(有三一在洧川縣南逢母岡一在扶溝縣南裴潁村)
(一在襄城縣北潁橋祀潁考叔宋王十朋詩衣冠肉食漫紛紛誰解杯羹感悟君潁谷封人雖賤士)
(却能純孝至今聞)崔府君廟(在洧川縣迎恩門外祀唐崔瑗瑗有異政累封靈惠齊聖廣)
(祐王)杜將軍廟(冇洧川縣杜將軍墓前或謂為杜預)商高宗廟(祀商王武丁在)
(鄢陵縣張橋北)魏文帝廟(在鄢陵縣南三十里)陳太丘祠(在鄢陵縣西即陳寔)
(故居俗每歲夏五月五日祀之漢蔡邕碑記維中平五年春三月癸未豫州刺史典以褒功述德政)
(之大經是以作諡封墓興於周禮衛鼎晉銘其昭有實故太丘長潁川許昌陳寔字仲弓&KR0877;聖哲之)
(清和盡人才之上美光明配於日月廣大資乎天地辟四府宰三城神化著於民物形表圖於丹青)
(巍巍乎其不可尚也洋洋乎其不可測也儉約違時懸車致仕徵辟交至遂不屑就春秋八十有三)
(寢疾而終大將軍賜諡羣后建碑國人立廟先生有二子季方元方皆命世希有繼期特立季方盛)
(年早亡亦圖容加諡元方在喪毁瘁消形嘔血純孝過哀率禮不越於時嘉異畫像郡國欽盛德之)
(休明懿鐘鼎之碩義乃樹碑鐫石垂世寵光詞曰於皇先生冠耀八荒闡德之宇探道之綱繼期立)
(表以訓四方惟亮天工羣生之望高明允實有馥其芳載德奕世休有烈光欽慕在人舊有憲章過)
(牧斯州庶奉清塵棄予而邁靡瞻靡聞嗟哉懷矣曷所咨詢告哀金石式昭其勤)薛文清
公祠(在鄢陵縣治東祀侍郎薛瑄明嘉靖十九年禮科給事中陳棐奏建)黃帝廟(在扶)
(溝縣北)程明道祠(在扶溝縣治昔明道知扶溝縣民感德化故立廟祀焉明劉定之記)
(明道先生知扶溝縣於公署後築亭遊息歲久圮壊遺址僅存今縣令陳君紀有意新之而未果河)
(南憲副尹公内則按臨至是聞而喜之使勉成之於是計工集材創始於景泰四年十月初三日落)
(成於明年二月十五日不為亭而為祠堂者以先生過化之地宜尊敬焉而不可狎也據圖肖先生)
(像冠服如宋時之舊者存其真也尹公以書來徵予記按先生當神宗時仕於朝王安石方得君變)
(法素知先生賢欲援以為助而先生初持使者節繼為監察御史論列時政數忤安石由是屢貶黜)
(得知扶溝邑多盜歲焚舟掠財先生捕一人使引其類得數十軰不復根治舊惡分地以處之令常)
(挽舟為業自是邑境無盜内侍王中正以事廵歴畿甸所至供帳競務華侈先生待之無所加卒亦)
(無他此其見於伊川所作行狀者也余觀神宗可謂有志之主以復三代之治為務然所用乃安石)
(當先生知扶溝時安石抱負籌策己悉施行矣而畿甸近邑寇盜之暴宦侍之横若是略莫能弭逮)
(先生從容處置不拘常法不待聲色而咸得其當使其得位而施之功效詎可量耶晦菴朱子云龍)
(德中正厥施斯普蓋謂是矣而致堂胡氏惜漢武帝不以待公孫弘之位待董仲舒古今一轍可勝)
(歎哉凡世俗之訾譏儒者率以為託諸空言未知其見於行事何若也先生立言以明斯道固學者)
(所共傳習而其行事實斯道之形見在是邑尤為足徵而至是者可不知所矜式乎詩曰高山仰止)
(景行行止後之君子尚盡心焉)保障二勲祠(在扶溝縣文廟西祀前令王公廷華孝廉)
(何公岑邑明兩遭兵亂頼二公保全士民思之建祠春秋致祭)帝堯廟(在中牟縣西北)帝
舜廟(在中牟縣魯村保)魯令祠(在中牟縣三異坊祀漢中牟令魯恭明于謙詩汴水)
(滔滔不斷流魯公三異罕能儔非關史氏傳名姓總是蒸民自詠謳龍脊山頭懸古月海潭波裏映)
(前脩馳驅芳躅非難事祗在丹心片片抽)河伯廟(在陽武縣西二十里黑洋山明成化四年)
(建弘治三年重脩)時公祠(在陽武縣治西明正德八年建祀都督時源先流賊猖獗源奉)
(命追𠞰至此與賊拒戰大破之民為立祠)百里刺史祠(在封丘縣廟岡村元大德十年)
(建祀漢徐州刺史百里嵩)秦公祠(在封邱縣儒學西祀戶部尚書秦金明徐縉記祭法能捍)
(大患則祀之而王制亦有受成於學之文反則釋奠於學以訊馘告詩泮水曰矯矯虎臣在泮獻馘)
(是也前河南左參政今戶部尚書鳳山秦公裒兵鞠旅與劇賊遌最殪之封邱以奠洛師在禮封邱)
(宜有廟祠而祀宜在學宫左右先是邱民感慕功德創祠繪像以奉蒸嘗久矣龔君來尹兹邑復謀)
(所以廓而大之門庭堂寢百用具脩廵按御史許君補之請縉表其事於碑以示永久武廟初閹䜿)
(專恣濁亂煽虐流毒海内羣盜竊發霸州人劉齊等招集亡命斬竿揭木出入齊魯間有楊虎者為)
(之爪牙所過隳突殘破城邑賊殺長吏燔燒刳剔流血成川積屍為邱兩河南北悉被蹂躪不復能)
(制遠近繹騷撼摇畿輔鉦鼔之聲震動數千里已而長驅京洛攻延津逼封邱公時左參藩司率先)
(捍禦羣議洶洶宜宵遁以避其銳公曰封邱扞蔽省城吾當與之生死耳獨策馬登陴急選車徒鍛)
(矛矢申畫曹伍訓勵勇敢為抗守之具則又移書臺臣陳說利害要駐閫帥合謀戮力相與冒鋒鏑)
(攖矢石擊賊於剷脚之野一鼔而殱其渠魁復追至長垣捷奏天子由是賊徒駭散奔伏他郡勢衰)
(沮不復振逾月而竄於狼山卒以蕩平噫祭法所謂能捍大患者非公其孰人哉當賊勢方劇郡縣)
(披靡狐鼠進退莫敢支吾至有迎降納欵者遂使草莽逆䜿横行六州無辜之民備受慘毒當宁旰)
(食張皇邊戍僅乃克之向使典領方面宰制郡邑得如公者分據盤錯其間式遏亂略懲之於始蓋)
(不待狼山而後息肩矣公之功於是為大廟食之典與國咸休可也乃祀之以告來者詞曰武廟嗣)
(服昊天降疵君側弗靖寺人蔽之攘竊威福濁亂綱紀高下臆決僭擬廟堂嚴刑峻罰動觸機罟神)
(痌瘝籲階禍賈怒頟頟羣宄嘯聚驛騷封豕䝟㺄淵藪逋逃隳突齊魯憑陵河華吞噬咆哮長驅中)
(夏屍邱血渠殘破邑居焚掠剥炙蕩為邱墟畿甸震驚宛洛慼脅窺我延津得之詗諜顯允司徒參)
(藩於梁秉鉞褰帷齦其披猖卓彼封邱洛邑之屏扼其吭咽捍我要領我鍛我戈我服我矢王事孔)
(棘示以必死羣譁弗臧神機潛握遮留閫帥相為犄角虎臣桓桓蛇矛如湍執訊獲醜截腦裂肝奔)
(潰顛踣鹿駭狼竄大憝肅清綏章有燦廼慰廼止梁有厚喜家室謳吟荷鋤負耒梁有城隍惟公殿)
(之爾耕爾蠶惟公宴之以削以築爰卜斯室於樂泮水作廟翼翼醴醑殽脯坎坎擊鼓稽首拜舞願)
(言多祜考茲新宫丹雘攸崇史臣勒辭以紀膚功)漢高祖廟(在蘭陽縣同牙城無名氏)
(詩龍飛霄漢定山河六國三秦盡倒戈廟下兒童來往處至今猶唱大風歌)
歸德府
社稷壇(在府西關商邱縣附郭從府祭寧陵縣壇在縣西關永城縣壇在縣北關鹿邑縣壇)
(在西門外虞城縣壇在西關頭夏邑縣壇在西門外睢州壇在北門外考城縣壇在西關外柘城縣)
(壇在西關外)風雲雷雨山川壇(在府南關外商邱縣附郭從府祭寧陵縣壇在)
(城南關大隅首永城縣壇在南關鹿邑縣壇在南門外虞城縣壇在南關外夏邑縣壇在南關睢州)
(壇在南門外考城縣壇在南關外柘城縣壇在南關西)先農壇(在府城南門外商丘縣附)
(郭從府祭寧陵縣壇在東南十里永城縣壇在東關迎春閣外鹿邑縣壇在城東郭外虞城縣壇在)
(城東南夏邑縣壇在城東五里店睢州壇在東門外考城縣壇在城東南郭外柘城縣壇在東關外)
厲壇(在府城北關門内商邱縣附郭從府祭寧陵縣壇在縣北關頭永城縣壇在縣北關岳山)
(廟西鹿邑縣壇在北門外虞城縣壇在北關外睢州壇在北門外三里考城縣壇在城北郭外柘城)
(縣壇在北關舊城内)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各州縣)
(俱同)忠義祠(商邱縣祠在學宫内寧陵縣祠在學宫内永城縣祠在縣治東鹿邑縣祠在學)
(宫内虞城縣祠在學宫内夏邑縣祠在學宫内睢州祠在學宫内考城縣祠在學宫内柘城縣祠在)
(學宫内)節孝祠(商邱縣祠在縣城隍廟之東寧陵縣祠在東街路北永城縣祠在學宫内)
(鹿邑縣祠在學宫東虞城縣祠在縣東街夏邑縣祠在縣治路東睢州祠在城内大街考城縣祠在)
(縣治西柘城縣祠在城東門内)城隍廟(在府隅首西商邱縣廟在察院西寧陵縣廟在縣治)
(南永城縣廟在縣治東南鹿邑縣廟在縣署東虞城縣廟在縣治西夏邑縣廟在縣治西睢州廟在)
(城内大街考城縣廟在縣治西南柘城縣廟在縣西街)關帝廟(在府治東甕城内祀漢忠)
(義侯雍正元年奉)
(旨追封忠義侯三代為公爵另立祠祀商邱縣附郭廟同寧陵縣廟在西門永城縣廟在縣治西南鹿邑)
(縣廟在北門外虞城縣廟在南關堤頂夏邑縣廟在北關睢州廟在城西門内考城縣廟在城西堤)
(頂柘城縣廟在南街)旗纛廟(永城縣廟在北關演武場内鹿邑縣廟在城東教場内夏邑縣)
(廟在西關外)龍神廟(在府治雍正五年奉)
(旨京師裝塑神像各省遣官迎請崇祀商邱縣附郭廟同寧陵縣廟在縣西三里河永城縣廟在縣治西)
(關鹿邑縣廟在城西虞城縣廟在縣西北夏邑縣廟在縣北郭外睢州廟在州城東西大街考城縣)
(廟在城東郭外柘城縣廟在西關外)火神廟(在城内北門東商邱縣附郭廟同寧陵縣廟在)
(太乙街永城縣廟在縣治西大街鹿邑縣廟在北門内虞城縣廟在南關堤頂夏邑縣廟在東關睢)
(州廟在城西門内考城縣廟在縣治西南柘城縣廟在縣北街)八蜡廟(在社稷壇西南隅商)
(丘縣附郭廟同寧陵縣廟在社稷壇之側永城縣廟在縣南關鹿邑縣廟在城西虞城縣廟在東關)
(堤頂夏邑縣廟在東郭外睢州廟在州城小西南門内考城縣廟在城西郭外柘城縣廟在城東三)
(里)東嶽廟(在府東關商邱縣附郭廟同寧陵縣廟在縣東關永城縣廟在縣北關鹿邑縣)
(廟在東門外虞城縣廟在縣治東北夏邑縣廟在東關睢州廟在北門外考城縣廟在城東堤頂柘)
(城縣廟在東關)文昌祠(在府城西門内商丘縣附郭祠同寧陵縣祠在學宫内永城縣祠在)
(縣治西南鹿邑縣祠在東門内虞城縣祠在縣治東南夏邑縣祠在縣東郭外睢州祠在會川書院)
(内考城縣祠在學宫東柘城縣祠在東城上)帝嚳廟(在府城西南四十里宋開寳六年建)
(元天歴間修明正統七年重修元苑溟碑記睢陽南四十五里有岡阜蟠踞爽塏實古高辛之墟上)
(有古城城有古丘丘之陽有帝嚳祠祠有二碑其一宋開寶六年其一金崇慶元年聞諸故老石刻)
(尚多皆毁於金季史記云高辛地名因以為號嚳名也載諸史牒歴代祀典可尋其殿宇歲久圮壊)
(雖嘗有修之者皆弗克就於是鄉耆張信等相協傾貲因其故基鳩遴良材創建正殿三間基址壯)
(大棟宇宏敞輪奐炳耀聖像增新冕旒顒若仍圖八元於東西帷幕几筵罔不畢備始構於天歴己)
(已仲秋落成於至順辛未季春參政睢陽王公仁齊命掌書苑溟作文以紀其實竊謂帝之德業世)
(系廟之沿革廢興前碑考之詳甚茲不復載敬作迎送神辭二章貽鄉人歌詠使興起敬慕之誠俾)
(無怠也辭曰帝之來兮乘蒼龍赤豹先戒兮黃羆從衣丹霞兮烜赫佩明月兮玲瓏惟帝陟兮茂正)
(福惟帝格兮祓災凶翔龍旂兮日下渺鸞輅兮雲中沐蘭浴華兮弱質飲芳食菲兮愚衷吹參差兮)
(奏疏越擊玉磬兮叩金鏞舞靈巫兮媚嫵奠桂酒兮芳醲帝之來兮不來千秋萬歲兮故宫右迎神)
(兮帝之去兮駕玉虯畢方並轄兮飛廉騶節煌煌捐金玦鑾&KR0938;&KR0938;兮還瓊輈惟帝福兮雨𤾉若惟)
(帝威兮疵癘瘳玄冕拱兮豐樂翠華竦兮隱憂㪺石泉兮清酌采澗蘋兮潔修築蘭房兮桂室張蕙)
(幌兮荃綢仁為罇兮義為俎忠為肴兮誠為羞帝之去兮不去千秋萬歲兮神州右送神)閼伯
廟(在府城西南四里世稱閼伯臺是也)伊尹廟(在南陽城東南四十五里)微子廟
(舊在府城西明天順七年徙建於儒學東南唐賈至碑記昔者高宗既殁殷始錯命政有斁倫敗紀)
(事有梗神虐天迄於獨夫稼慝乃稔武庚不化茅土再血玄烏之祀宜其忽諸噫湯之德未衰故微)
(子復興於宋矣微子諱啓實帝乙元子帝乙懵賢之故而神器不集於君肅恭神人恪慎克孝才兼)
(八元之偉德首三仁之列始在擇嗣箕子贊焉尹茲東夏周公嘉焉殁而不朽仲尼稱焉覩其進思)
(盡忠則忤主以竭諫退將保祀則全身以避難去就生死之塗沉吟出處之域有以見聖達之情也)
(若乃受為不道暴殄天物剖諫輔之心解忠良之骨億兆墜於塗炭宗祧困於臲卼而君崎嶇險阻)
(避跡藏時免身龍戰之交解縛鷹揚之帥卒能修復舊物統承先祀七百餘年歆我神祗非明德至)
(仁其孰能與於此於戲國之興亡不獨天命向使帝乙捨受而立啟前箕子而後少師則文王未可)
(專征於諸侯武王未可誓師於牧野雖周公之聖不過子産之相矣太公之賢不過穰苴之法矣是)
(太王立季歴而昌帝乙捨微子而亡成敗繫本不其昭彰乎皇帝三十有一載予作吏於宋思其先)
(聖遺事求於故老輿人則得君之祠廟存焉盛衰紛綸年祀超忽喬木老矣靈儀儼然檀欒茨塈者)
(月繼蘋蘩牲幣者日接何百代之後而仁風獨揚乎留連廟庭乃作頌曰天革元命皇符在木元天)
(降災上慘下黷人怨神怒川崩鬼哭赫赫周邦如臨深谷逷矣微子逢時顛沛居亡念存處否求泰)
(諫以明節仁而遠害作誥父師全身而退龍戰於野鳥焚其巢桓桓周王奄有商郊面縛就執牽羊)
(投庖祀商修器啓宋分茅嗟爾宋人來蘇是仰穆如雨潤靄若春養以戴以翼是宗是長芒芒舊封)
(千載餘響我來祠廟永挹遺芬荒階蔓草古木重雲惆悵懷賢徘徊日曛鐫石紀德用流斯文)孝
烈將軍廟(在府城東八十里孝烈隋人姓魏氏本處子名木蘭亳之譙人也世傳可汗募)
(兵孝烈痛父耄羸弟妹皆稚騃慨然代行服甲胄鞬櫜操戈躍馬而往歴年一紀閱十冇八戰人莫)
(識之後凱旋天子嘉其功除尚書不受懇奏省視及還譙釋其戎服衣其舊裳同行者駭之咸謂自)
(有生民以來蓋未之見也遂以事聞於朝召復赴闕欲納諸宫中孝烈曰臣無嫓君之禮以死誓拒)
(之廹之不已遂自盡帝驚憫追贈將君諡孝烈土人歲以四月八日致祭蓋孝烈生辰云徐作肅詩)
(遠郭東南孝烈祠木蘭桑梓記隋時倉皇戍檄催窮老慷慨中閨有健兒鐵甲擐來雜佩冷鸞書絶)
(去令威遲千年血食瞻靈爽伏臘金支宛宛披)協忠廟(在府治西祀唐忠臣張廵許遠以雷)
(萬春南霽雲姚誾賈賁配祀焉舊在南城上明宣德年知州李志徙建今所)顔魯公祠
(在府城拱陽門外二里許隆興寺中祀唐顔真卿明嘉靖二十九年廵按王補建)南府君
睢陽廟(在府治西祀唐南霽雲唐柳宗元碑記急病讓夷義之先圖國忘死貞之大利合而)
(動乃市賈之相求恩加而感則報施之常道睢陽所以不階王命横絶凶威起千祀而挺生奮百代)
(而特立者也時惟南公天賦拳勇神資機智藝窮百中豪出千人不遇興詞鬱龐眉之都尉數竒見)
(惜挫猿臂之將軍天寳末寇劇憑陵隳突河華天旋虧斗極之位地圯積狐狸之穴親賢在庭子駿)
(陳謨以佐命元老用武夷甫委師而勸進惟公與南陽張公廵高陽許公遠義氣懸合訏謨大同誓)
(鳩武旅以遏横潰裂裳而千里來應左袒而一呼皆至柱厲不知而死難狼曋見黜而奔師忠謀朗)
(然萬夫齊力公以推讓且專奮擊為馬軍兵馬使出戰則羣校同強入守而百雉齊固初據雍邱謂)
(非要害將保江淮之臣庶通南北之奏復拔我義類扼於睢陽前後捕斬要遮凶氣連沮漢兵巳絶)
(守疏勒而彌堅敵騎雖強頓時貽而不進賊徒乃棄疾於我悉衆合圍技雖窮於九攻志益專於三)
(板偪陽懸布之勁汧城鑿穴之竒息意牽羊羞鄭師之大臨甘心易子鄙宋臣之病告諸侯環顧而)
(莫救國命阻絶而無歸以有盡之疲人敵無巳之強寇公乃躍馬潰圍馳出萬衆抵賀蘭進明乞師)
(進明乃張樂侑食以好聘待之公曰敝邑父子相食而君辱以燕禮獨何心歟乃自噬其指曰噉此)
(足矣遂慟哭而反即死孤城首碎秦庭終懵無衣之賦身離楚野徒傷帝劍之辭至德二年十月城)
(陷遇害無傅爕之歎息有周苛之慷慨聞義能徙果其初心烈士抗辭痛臧洪之同日直臣致憤惜)
(蔡恭於累旬朝廷加贈特進揚州都督定功為第一等與張氏許氏並立廟睢陽歲時致祭男在襁)
(褓皆受顯秩賜之土田葬刻鮑信之形陵圖龐德之狀納官其子見勾踐之心羽林字孤知孝武之)
(志舉門關於周典徵印綬於漢儀王猷以光寵錫斯備於戲睢陽之事不惟以能死為勇善守為功)
(所以出竒以耻敵立慬以怒寇俾其專力於東南而去備於西北力專則堅城必陷備去則天討可)
(行是故即城陷之辰為克敵之日世徒知力保於江淮而不知功靖乎羣醜論者或未之思歟公諱)
(霽雲字某范陽人有子曰承嗣七歲為婺州别駕賜緋魚袋歴施涪二州服忠思孝無替負荷懼祠)
(宇久遠德音不形願斵堅石假辭紀美惟公信以許其友剛以固其志仁以殘其肌勇以振其氣忠)
(以摧其敵烈以死其事出乎内者合於貞行乎外者貫於義是其所以奮百代而超千祀者矣其志)
(不亦宜乎廟貌斯存碑表攸託洛陽城下思鄉之夢儻來麒麟閣中即圖之詞可繼銘曰貞以圖國)
(義惟急病臨難忘身見危致命漢寵死事周崇死政烈烈南公忠出其性控扼地利奮揚兵柄東護)
(吳楚西鄰周鄭婪婪羣凶害氣彌盛長蛇封豕踊躍不定屹彼睢陽制其要領横潰不流疾風斯勁)
(梯衝外舞缶穴中偵鈴馬非艱析骸猶競浩浩烈士不聞濟師兵食殱馬守逾三時公奮其勇單車)
(載馳投軀無告噬指而歸力窮就執猶抗其辭圭璧可碎堅貞不虧寇力東盡兇威西恧孤城既拔)
(渠魁受戮雷霆之誅由我而速巢穴之固由我而覆江漢淮湖羣生咸育倬焉勲烈孰與齊躅天子)
(震悼陟是元功旌褒有加命秩斯崇位尊九牧禮視三公建兹祠宇式是形容牲牢伊碩黍稷伊豐)
(虔虔孝嗣望慕無窮刊碑河滸萬古英風)五老祠(在府城垤澤門外知州袁經建)吕司
寇祠(在寧陵縣北今移於司馬内宅)旌忠廟(在寧陵縣東祀唐劉昌)程沙隨
先生祠(在寧陵縣祀宋儒程迥)䨇烈婦祠(在寧陵縣西門内祀黃嘉猷妻李氏)
(喬文光妻解氏)精忠廟(在鹿邑縣西門外已國朝宋犖記臣子知有分誼而濟不濟非所)
(計也何者利鈍成敗之數在天不可知臨變而為所當為我之所自主也是故君父不言報稱國士)
(如是衆人亦如是臣節不問卑尊秉鈞如是一令一尉亦如是凡以義原於天忠根於性非關後起)
(之恩私得時遇主之感憤激昂也郡南百二十里在唐為真源張公令此當安禄山之叛且守且戰)
(百折莫可挫其鋒以彈丸之邑千百飢羸無救之卒制狂賊數百萬之衆無有敢越此而窺江淮者)
(區區一書生安危繫天下之半如此可不謂雄哉脫使得一旅以為聲援得一飽以延朝夕靖塵氛)
(而復社稷功豈在汾陽下哉而不然也天也公知盡吾人事耳人盡而天不應公固無如何也天下)
(後世悲公之不幸而有知公殁寧之心乎即信大義之有在而能如公盡分之誠乎迄今俯仰川原)
(陣雲猶結弔古之君子未有不感慨興歌求昔提戈血戰之蹟而如或見之也矧夫春禴秋嘗載在)
(祀典與日月山河共千古者而顧客束茅尺棟以褻之乎鹿之西門外舊有精忠祠祀公亂後傾圯)
(無存而别築小亭如笠上戊設帷以祭且四十餘年於兹矣邑宰吕侯核其廢址而益大之捐禄糈)
(倡紳士拮据經營極丹艧之麗觀可以妥忠魂於九地矣邑人美侯之舉礱豐碑請予識其事夫倡)
(義勸忠興人心而樹風化良有司之軄也顧今福利中於人心獨有崇佛廬飾道觀棄律令而自愚)
(耳如侯之知所務幾人與此固吾之所樂道也然而循分自盡得喪莫懷鹿之人士尤宜因而堅信)
(之哉)軒公祠(在鹿邑縣祀明軒輗)栗王祠(在夏邑縣北郭外漢耿䕫征單于有功封)
(栗邑侯追封為栗王因祀之)漢高祖廟(在永城縣芒碭山鄉)宋仁宗廟(在虞)
(城縣治東北)三皇廟(有三一在郡西南關一在睢州南關街北一在柘城縣文廟東明李)
(夢陽詩爰從開闢無三聖蠢爾生民豈至今寂寞廟宫隨下馬遲迴天地獨沾襟縈階藥蔓還春色)
(搖日叢蓍己暮陰悵望龍髯心更苦白雲偏繫鼎湖心)大禹廟(在睢州北吳公臺梁庾肩)
(吾詩金簡泥初發龍門鑿始通配天不失舊為魚微此功林堂上偃蹇山殿下穹窿侵雲似天闕照)
(水類河宫神巫導赤豹仙女擁飛鴻松龕撤暮俎棗逕落寒叢仙舟還入鏡玉軸更乘空去國嗟行)
(邁離居泣轉蓬月起吳山北星臨天漢中申胥猶有志荀息本懷忠待見欃槍滅歸來樹栢桐)高
陽廟(在考城縣東南二十里)
彰德府
社稷壇(在府城東南二里安陽縣附郭從府祭湯陰縣壇在西門外臨漳縣壇在縣城外西)
(北隅林縣壇在城外西北隅武安縣壇在北關外涉縣壇在縣城外北一里内黃縣壇在報成門外)
風雲雷雨山川壇(在南關外安陽縣附郭從府祭湯陰縣壇在南門外臨漳縣壇)
(在縣城外東南隅林縣壇在南關外武安縣壇在城東南涉縣壇在縣城南關外内黃縣壇在迎薰)
(門外)先農壇(在東關外安陽縣附郭從府祭湯陰縣壇在東門外臨漳縣壇在縣東郊林縣)
(壇在東關外武安縣壇在東關外涉縣壇在縣東門外内黃縣壇在縣東門外)厲壇(在城北一)
(里安陽縣附郭從府祭湯陰縣壇在北門外臨漳縣壇在北關外林縣壇在北關外武安縣壇在北)
(關外涉縣壇在縣城外東北一里内黃縣壇在北門外)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各縣俱)
(同)忠義祠(安陽縣祠在學宫内湯陰縣祠在學宫内臨漳縣祠在城南街西馬道林縣祠)
(在學宫内武安縣祠在學宫内涉縣祠在學宫内内黃縣祠在明倫堂西側)節孝祠(安陽)
(縣祠在北門甕城内湯陰縣祠在學宫外臨漳縣祠與忠義祠並林縣祠在城内西南隅武安縣祠)
(在縣治東涉縣祠在明倫堂西内黃縣祠在東大街)城隍廟(在府治後安陽縣廟在縣治南)
(湯陰縣廟在城内南街臨漳縣廟在縣治西北林縣廟在城内西北隅武安縣廟在縣治西涉縣廟)
(在縣城内大街内黃縣廟在縣治東大街)關帝廟(在縣治前祀漢忠義侯雍正元年奉)
(旨追封忠義侯三代為公爵另立祠祀安陽縣附郭廟同湯陰縣廟在縣前臨漳縣廟在東關外林縣廟)
(在城内十字街西武安縣廟在北關外涉縣廟在城南門外内黃縣廟在縣治東大街)旗纛
廟(在衛廨内東北安陽縣附郭廟同)龍神廟(在城内西北隅雍正五年奉)
(旨京師裝塑神像各省遣官迎請崇祀安陽縣附郭廟同湯陰縣廟在西南柏尖山離城五十里臨漳縣)
(廟在縣西北隅林縣廟在城外西南五里武安縣廟在縣東關涉縣廟在縣城外會裡村)火神
廟(在南關來鶴樓北安陽縣附郭廟同湯陰縣廟在南門裡臨漳縣廟在南關外林縣廟在南關)
(外武安縣廟在縣治東内黃縣廟在縣治南)八蜡廟(在城南關安陽縣附郭廟同湯陰縣)
(廟在城内東南隅臨漳縣廟在城東南山川壇右林縣廟在東關外武安縣廟在南關外涉縣廟在)
(縣城北十五里内黃縣廟在西門外)東嶽廟(在城南安陽縣附郭廟同湯陰縣廟在東門外)
(臨漳縣廟在縣治西北武安縣廟在縣東北涉縣廟在縣西清涼村三里内黃縣廟在東門廂中街)
(北)文昌祠(安陽縣祠在縣學宫明倫堂東湯陰縣祠在學宫内臨漳縣祠在縣城東南林)
(縣祠在學宫内武安縣祠在學宫前涉縣祠在縣城内西南内黃縣祠在大成殿東南)帝堯
廟(在府城西六十里有金趙秉文碑)河亶甲廟(有二一在府治東南一在臨漳縣東)
(昔殷王河亶甲建都於相故立廟祀之)孝文帝廟(在府城北大孟村後魏孝文帝南征)
(駐蹕於此後人立廟祀之)藺上卿祠(在府城西黃口村祀趙上卿藺相如每歲有司致祭)
西門大夫廟(在府城北祠魏西門豹齊天保間建明弘治七年廵撫都御史徐恪檄有)
(司以史起附食知府馮忠題曰鄴二大夫祠)欒尚書廟(有二祀漢欒巴一在府城東四)
(十里永和鎮一在内黃縣西四十里伏恩渡塚上按巴魏郡内黃人博覽經典性質直順帝時以望)
(擢星郎四遷桂陽太守七年以病辭拜遷光禄大夫與杜喬等八使廵行州郡徵拜尚書以上書諫)
(起憲陵侵毁小民墳塚下獄抵罪禁錮還家陳蕃竇武秉政召拜議郎蕃武為宦官所害巴上書切)
(諫理其冤帝怒下詔切責收付廷尉巴自殺還葬有司歲以八月十八日致祭)尉遲公廟
(在府治東北歲以七月十二日有司致祭唐顔真卿記有周上柱國公河南尉遲迥字薄居羅代人)
(也與魏同祖乃胙嶽濱因部立家遂雄荒服父侯而尚太祖姊昌樂大公主贈太傅長樂郡公秉操)
(中和率心純嘏無命蚤世公一歲而孤天授禮樂神資文武合乾元昴宿之祉得雲中金陵之氣禀)
(昌樂胎教之德聞長樂庭訓之旨覩時俯仰與道周旋大統初仕魏散騎侍郎歴大丞相帳内都督)
(尚魏金明公主封西都縣侯亳社未遷夫人主饋虞賓載祀茅土增封四年進爵為公轉車騎將軍)
(領侍中尚書僕射珮倚兼璽劒横重紱元戎載警端揆允釐十六年拜大將軍時侯景詐梁蕭紀叛)
(蜀委公以上國之甲靖偏方之盜假公以垂天之翼虞鷇中之翰公於是承廟算出銳師張我軍三)
(覆之勢踵敵人七擒之跡宵加庸蜀城守皆降詔公兼益梁等十八州諸軍事益州刺史公孝思不)
(匱色養有違公主春秋既高西南夷威襄允治自家刑國重荷溫凊之詔飲至書勞仍頒衮冕之錫)
(旌其伐也改寧蜀郡公中領軍綱弟因兄寵安國公順子策父勲豈獨長安置郊勞之禮成都刊德)
(政之頌周之興也授小宗伯督隴右十二州后禝仕虞且尊君命伊尹去夏未虧臣節陶唐之美無)
(易至公進封蜀國公邑萬戶統秦渭文康十四州軍事累遷大司馬册太師加上柱國師傅之地非)
(賢不居軍國之重惟士是寄俄拜大右弼又拜大前疑將付安危授相州總管宣皇晏駕周鼎方移)
(晉京上流非無陶侃魏庭舊吏尚有王陵是年京師將徵公公以隋公當權辭不代乃自稱大總管)
(承制置官司諸吕擅朝幾亡劉氏新都納女竟覆漢宗公子魏安公沁東之敗也公綠巾尚整猶背)
(城請戰黃龍既潰則登樓自裁公匪圖全誓將死難不憚征繕以勸事君恒畢心而禦侮因見危而)
(授命嗚呼夀在黃髮位為元輔生不敢齒殁有疑年史之闕文非古也公凡事二代易九朝内設傅)
(師歴職二十四外建侯伯撫封五十六五增邑六徙封忠不辱隋節能奉上唯幼孫獲宥而門子從)
(事唐武德中朝制改葬飾終追舊國禮缺於曩日表墓思人大澤流於異世開元丁丑歲上選建衆)
(哲輯寧庶邦相刺史張公嘉祐先相國河東恭肅公之介弟作時膏雨為廟瑚璉立朝則兼掌廵檄)
(佐郡則預參師律至於是邦也教以肅政以清起忠貞之廟制享獻之儀初公之下車問俗而郡稱)
(多祟公曰匹夫匹婦強死者猶能為厲况蜀國公言足昭行可則大象之際獨為純臣毁家紓國既)
(書於直史蕰藻潢汙未浮於前代二千石既荷重禄闕修殷薦其取戾也宜哉我是用發私藏之俸)
(則崇宫壯構轉他山之石則豐碑頌成陵谷不遷外載洪烈其辭曰天臨有周誕赫元輔屏内藩外)
(經文緯武隱若長城闞如虓虎功縣日月聲蓋寰宇甥舅之國君親是輔統蜀制梁督隴蒞兹天命)
(假易姦臣不祇憑陵女德暴蔑京師我圖匡救三方奮紏綠巾始繫黃龍失守精貫天地義伏羣醜)
(節著城全死而不朽皇唐御歴景命有融賜縑改葬懋烈昭忠鄴有賢守是為張公馨香明德乃建)
(閟宫閟宫有侐乃建豐碑豐碑有崱妖孽遂止幽明載色戬榖無戲享祀不忒)韓忠獻王
廟(在府治東南畫錦坊祀宋丞相韓琦歲以七月初二日有司致祭)胡文靖公祠
(在府城西郭祀元胡祇遹彰德監尹托里巴哈建)崔文敏公祠(在府治南豐安巷祀)
(贈禮部尚書崔銑明嘉靖二十二年建明葛守禮記崔文敏公諱銑字仲鳬别號後渠仕至南京禮)
(部右侍郎奉表入賀歸途以疾乞休卒於家訃聞上悼之贈南京禮部尚書諡文敏葬祭如例其舊)
(從遊若都憲賈公啟劉公訒趙公錦太常胡公經郎中王君與齡余君蔭緒陳君昌積僉憲章君甫)
(知州王汝礪氏王同氏知縣張頤氏韓梓氏吕調音氏若干人咸寓書相弔天不憗遺老太山其頽)
(實茲永懷將非祠祀不可乎遂共謀捐資寄在鄴者俾事事鄴士張秀輩告兹經始於郡守高子鸞)
(高子曰文敏公昭代之名士也懿範淑軌若人可依豈獨居門下者私祠乃以事達之廵撫都憲李)
(公宗樞廵按侍御楊公勉學俾余議狀余嘗聞公在翰林時逆瑾擅權虐焰炙手凡百僚伏謁公身)
(挺不從瑾銜之出為南京吏部主事夫權姦得肆黨附成之使舉朝若公瑾姦曷與成哉又嘗聞為)
(南司丞議時事與當路不合上疏乞辨忠邪遂乞解任得請浩然而歸退以明義一時依阿淟涊冒)
(寵嗜進者有汗顔矣迨余倅彰德公適林居見其以恩義睦族黨以禮化俗以道佑啟後學而其在)
(父子夫婦之喪必以制閉關謝跡若將終身而途當要衝至者若不能見見者若不能去與論往事)
(得失前人是非莫不曉暢原本而卒有折衷方今利達則絶口不及雖問之亦不應鴻冥之羽可用)
(為儀於公有焉若夫奥學淵識發為文章與左邱明司馬子長相埒而尤獨深於道故久馳聲海内)
(人人能知而言之也晚年上用薦者交章特起為太子少詹事未及轉前職初當署篆言者指句容)
(朱家巷為皇祖墳墓太祖不自以為親後百七十餘年孰從辨之失正非小誤也公駁為罔事乃寢)
(此不可永戒妄作者哉公平生立德立言所謂不朽者固不俟祠之有無然生而為國之紀士類所)
(欽則殁而不往繫人之衷於無窮者在兹俎豆祀之可於是二公曰俞遂&KR0702;府以公門人所寓六十)
(金易地一區官給建宇費或有聞之趙國王者王雅重公乃曰故知文敏公當祀然即為宇不稱亦)
(非所以祠也與弟江寧郡王各助貲若干得善地於豐安里為堂三楹室六楹重門庖庫悉備是年)
(仲冬工告成事蓋與宋忠獻祠相望云董工者為郡貳隆文良氏高子曰不有記述奚示來兹請遂)
(紀之廼具事之所以俾識歲月而系之辭曰太行嶙峋兮漳衛交津鬱為靈氣兮間生哲人前有忠)
(獻兮定策秉鈞後有文敏兮國蔡儒珍一德咸有兮幽結為鄰歲時陟降兮異室同神天長地久兮)
(享祀無湮千歲萬載兮視此貞珉)郭文簡公祠(在府治北祀大學士郭朴)殷四
忠臣廟(在湯陰縣西鹿樓社祀殷微子比干箕子膠鬲)周文王廟(在湯陰縣北八)
(里羑里城内昔文王演易之所後人因建廟焉歲時有司致祭三歲以遣使祭享元郝經碑記相之)
(南屬邑曰湯陰去朝歌五十里而遠故殷紂畿内地也湯陰之北道右有古城圮覆之餘猶峻絶屹)
(然以其隘小而逼故土實其中畿與堞平乃紂拘文王羑里之庫也前有文王廟祗存數楹一碑斷)
(碎不可讀然過者遥望必披荆棘拜謁咨嗟而去莫不尤紂之兇閔聖之厄於是屬諸相臺總管蕭)
(侯使新其廟以勖斯民善善惡惡之心重為序事曰昔有殷既錯天命受流毒逞戾殺九侯醢鄂侯)
(西伯聞而竊嘆怒而拘之羑里西伯乃推天命衍卦觀象繫辭設戒恭畏警省益篤臣節七年諸侯)
(皆從之而受始歸之於是天下不直受而共起亡殷嗚呼三分天下有其二以服事殷而不貳七年)
(拘繫畏罪自責不校以憂患作易反身修德而不怠此文王之所以聖也或謂文王在羑里使閎夭)
(太顛等以賂悦受而獲免及受命稱王者皆妄說也若然則於天下有意於得失非所以為聖也韓)
(文公作拘幽操謂為臣罪當誅兮天王聖明可謂知聖人之心矣銘曰嶪嶪狠土兮至今崔嵬適以)
(彰聖德兮驅天下之歸易之多戒辭兮憂世之衰而繩己之違不入於朝歌兮吁嗟乎羑里之祠周)
(雖舊邦其命維新廟其可不新兮)張騫廟(在湯陰縣東三十里祀漢博望侯張騫)嵇
侍中廟(在湯陰縣城西南祀晉侍中嵇紹宋治平中建有司歲以十二月十五日致祭宋韓)
(琦記夫以忠事君人臣之常分也然遭大變臨大節或中無所主為禍福所動以苟一時之生而貽)
(萬世之戮者多矣若鼎鑊在前鋒刃加己能挺然知義之所在分固當耳輕其命若鴻毛然卒死而)
(不顧者幾何人哉惟晉侍中太尉忠穆嵇公則其人也方惠帝昏弱諸王肆亂各萌僭奪以相屠害)
(故帝之北征也公馳赴行在力當國難而成都王潁以兵犯乘輿衛從奔散獨公端冕侍側以身捍)
(帝至血濺御衣以殞嗚呼公之知義明分可謂處得其宜而不為難也其大忠偉節赫然與日月争)
(光崒然與山岳争高天地不窮而公之名亦不窮矣宜乎百世之下有國家者欽遺烈想餘風置祠)
(奉祀永久而不絶也相之湯陰公死難之地有廟在焉前之為邑者不知追顯忠義為政所先因循)
(不葺底於大壊今令張君𢡟首拜祠下觀其隳敝之甚驚嘆曰兹不職之大者也亟舉公事迹與夫)
(朝廷崇祀之意諭於邑民民皆忻然願共力以完之令乃寬與之約聽自營辦不數月而祠宇一新)
(於是民亦知夫士大夫之忠於國者雖死於不幸後世必載祀典嚴廟貌奉事尊仰之如此皆思勉)
(而為善自一邑推一郡由一郡而推諸四方則其為勸也豈小補哉廟完具書來告以余為文請勒)
(諸石願志本末噫忠義之心人皆有之但勉而不力執之不固遂不至於古人余亦勉而為者跂忠)
(穆之風尤寤寐以自激文雖甚陋惡敢吝而不書)岳忠武王廟(在湯陰縣治西南)
崔令祠(祀唐崔珏在臨漳縣北)湯王廟(有三一在林縣南關金大中間建一在涉)
(縣龍山社金大定間建一在内黃縣天一村金時建明嘉靖六年知縣張古復移建於楚王鎮)杜
太尉廟(在林縣北祀漢太尉杜喬)郭孝子廟(在林縣北祀漢孝子郭巨元至正十)
(六年建明洪武二十三年重修)高文忠公祠(在林縣西南新安社元至元間建祀彰德)
(總管高鳴鳴有倡明經學之功故邑人立祠)武安君廟(在武安縣西關祀秦將白起)
郭忠襄公祠(在武安縣治西祀戶部尚書郭資)李衛公廟(在涉縣符山社)
(祀唐衛國公李靖)商中宗廟(在内黃縣西南二十里塚上宋開寳七年建)二王
廟(在内黃縣西五十里羲之獻之二廟南北相距僅二里許不詳其因)顯靈王廟(在内)
(黃縣永豐里祀唐李靖滑縣亦有)金龍四大王廟(祀宋會稽謝緒臨河州縣多有)
衛輝府
社稷壇(在府城南關及縣附郭從府祭新鄉縣壇在西門外輝縣壇在西門外小街路南獲)
(嘉縣壇在揆文門外洪縣壇在縣城外西北延津縣壇在縣城西北濬縣壇在北關外滑縣壇在西)
(門外鯀堤上)風雲雷雨山川壇(在府城南關外汲縣附郭從府祭新鄉縣壇在)
(南門外輝縣壇在南關東街獲嘉縣壇在廣暉門外淇縣壇在縣南里許官道西延津縣壇在城東)
(南濬縣壇在南門外滑縣壇在南門外)先農壇(在城南三里堡汲縣附郭從府祭新鄉縣)
(壇在東門外輝縣壇在東關獲嘉縣壇在縣東關外淇縣壇在縣城東北二里官道東延津縣壇在)
(城東南濬縣壇在東關外滑縣壇在東門外)厲壇(在北關汲縣附郭從府祭新鄉縣壇在北)
(門外輝縣壇在城北二里獲嘉縣壇在縣城外正北淇縣壇在城北一里延津縣壇在城東北濬縣)
(壇在北關外滑縣壇在東門外)
文廟(崇祀啓孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各縣俱)
(同)忠義祠(汲縣祠在學宫内新鄉縣祠在縣治東輝縣祠在學宫内獲嘉縣祠在學宫内)
(淇縣祠在學宫前延津縣祠在學宫西南濬縣祠在學宫内滑縣祠在學宫内)節孝祠(汲縣)
(祠在學宫内新鄕縣祠在西街北隅輝縣祠在縣署西獲嘉縣祠在承恩門内洪縣祠在縣城大街)
(延津縣祠在縣治東南濬縣祠在縣治東滑縣祠在北門内)城隍廟(在府治東北汲縣廟)
(在治東新鄕縣廟在昭格街輝縣廟在縣署西𫉬嘉縣廟在廣暉門内淇縣廟在縣治西南隅延津)
(縣廟在縣治西濬縣廟在南關滑縣廟在縣治東)關帝廟(在玉虹橋北祀漢忠義侯雍正)
(元年奉)
(旨追封忠義侯三代為公爵另立祠祀汲縣附郭廟同新鄉縣廟在崇化街輝縣廟在東甕城内獲嘉縣)
(廟在城内折桂街淇縣廟在城内作新街南延津縣廟在縣治東南濬縣廟在西門内滑縣廟在南)
(門内)旗纛廟(在演武場内汲縣附郭廟同濬縣廟在東關外滑縣廟在東門外)龍神
廟(在北關雍正五年奉)
(旨京師裝塑神像各省遣官迎請崇祀汲縣附郭廟同輝縣廟在縣署西獲嘉縣廟在廣暉門外淇縣廟)
(在縣西南蒼峪山延津縣廟在縣治東南濬縣廟在大坯山滑縣廟在縣北)火神廟(在正)
(陽門三橋南汲縣附郭廟同新鄉縣廟在北門外輝縣廟在南甕城獲嘉縣廟在縣署西淇縣廟在)
(縣北關延津縣廟在縣治西南濬縣廟在南關外滑縣廟在南門内)八蜡廟(在南關汲縣附)
(郭廟同新鄉縣廟在臨川街輝縣廟在東關中街獲嘉縣廟在縣南淇縣廟在縣北三里延津縣廟)
(在城南大覺寺西濬縣廟在南關滑縣廟在西門外)東嶽廟(在東關汲縣附郭廟同新鄉縣)
(廟在東關獲嘉縣廟在承恩門外淇縣廟在縣城北二里滑縣廟在縣東門外)文昌祠(在城)
(隍廟内汲縣附郭祠同新鄕縣祠在縣西街輝縣祠在縣署西獲嘉縣祠在廣暉門外淇縣祠在縣)
(東南隅延津縣祠在學宫内濬縣祠在北關滑縣祠在城内魚化街東)黑龍神廟(在府)
(城西廟前有潭相傳龍潛其中禱雨輙應明洪武初建歲以三月二十一日本府致祭)蒼峪
龍王廟(在府城西北蒼峪山禱雨輙應明萬歷間知縣趙世德建)殷太師廟(在府)
(城北十五里祀殷太師比干魏文帝時建唐貞觀中修葺明洪武四年重建明蕭良冇碑記余讀史)
(至殷少師比干死事而惻然悲之也夫仁固有不必以殺身成節固有不必以殉生著者惟其心焉)
(止耳必以殺身成仁殉生著節也若比干者可悲哉李氏子之說曰微子去之利而不貞比干諫而)
(死貞而不利而蘇明允亦云儀秦者有其術無其心比干者有其心無其術甚哉其說之&KR0579;也此說)
(行世乃有以私心疑干者曰微箕不均貴戚乎可以去則去可以奴則奴計不出此而輕以片言觸)
(禍無益人國祗貽其主以殺直臣之名過矣惡是何言也是何言也此又與於偷生惜死為人臣而)
(懷二心之甚者也夫臣同也而疏戚殊爵同也而委任殊時同也而彼此先後殊可執一校邪殷德)
(且哀獨夫正稔情關休戚身繫安危當是時所恃者獨三子耳微而去以慮宗社箕而奴以圖後功)
(干不以此時極諫而安所慮且圖哉諫干職也亦干意也諫而死非干所知也及其怒出不測禍成)
(剖心干以為吾得死所然猶覬夫天未厭殷紂或悔禍幡然而悟悟而改蓋愆增美吾且含笑九泉)
(一死庸傷乎即不然昌言論列慷慨就義庶幾哉有面目見六七君地下故夫比干之心所以異於)
(人者非七竅之異異乎偷生異乎惜死異乎為人臣而懷二心者也古之時有貞而不利者伯宗是)
(巳有其心無其衛者鬻拳是巳有貽其君殺直臣之名者洩冶是己干若是班乎嗟嗟宇宙萬形斯)
(須磨滅所恃以蔽天壤貫日星愈久而彌章者獨此為子死孝為臣死忠一念耳比干以前仗節死)
(義之士靡得而記云干而後彰彰較著若屈左徒死楚伍相國死吳岳將軍文丞相死宋于肅愍楊)
(忠愍死昭代雖其遇闇遭讒抗疏任事不必同其心可以蔽天壤貫日星一也而余周覽㝢内諸君)
(子枌揄故里率有祠黝堊爽塏歲時瞻拜烈氣凜凜如生表義㮣於九泉示芳規於百世而干墓在)
(衛輝郡汲縣距縣署廿里而近其廟貌獨荒頽不可目蓋自魏孝文肇之唐太宗新之我國家正統)
(弘治嘉靖間再葺之今且百年毋乃世代遼遠未遑興廢守土之臣庸得辭其責乎萬歷四年太守)
(潞安暴公取前後詞人文藝裒刻成編名曰精忠錄用意斯以勤矣後十年而太守紹興周公睹廟)
(址嘆曰譬則世族然環堵蕭蕭不蔽風雨則何以文獻為而又會歲大祲道殣相望公又慨然思曰)
(興營役以捄荒古之人非歟於是請於當道亟下令伐材木儲甃石庀經費計傭直民謹趨惟恐後)
(是歲饑而不害夫干也不能以其言悟闇主而數千載之後猶能以其靈活瑣尾小民於萬一不亦)
(愉快哉君子謂周公此舉可以觀政矣廟之中為殿為門為廊為齋堂者若干楹一撒而新之内外)
(周垣以丈計者七百悉易土以石費取諸歲餘祭銀併捐助者經始於乙酉之春落成於丁亥之秋)
(周公名思宸别號敬吾浙之餘姚世家舉隆慶辛未進士餘各因事有勞者具在碑陰不具書)三
仁祠(有二一在府學東一在淇縣治南)姜太公廟(有三一在府城西南一在府城)
(西北一在新鄉縣東北)老子祠(在府城西魏鎮西將軍廉侯建鐫石為像祀之)衛康
叔祠(在府治南鎮衛門内武公祠左明萬歷十三年知府周思宸建)蘧大夫廟(在府)
(城北三十里因墓而建祠衞大夫瑗)張騫廟(在府城北)崔令祠(有二一在府城西一)
(在新鄉縣西祀唐衛縣令崔珏)王文定公祠(在汲縣治後祀元王惲)王太守
祠(在府城西北隅祀元衛輝守王昌齡)河瀆神廟(在舊胙城縣東南明正統十四年建)
慕容德廟(在汲縣東三十五里龐固社舊胙城内西南圯於河)湯王廟(有二一在)
(新鄉縣北門内一在獲嘉縣南小程社)文王廟(在獲嘉縣東南五里)武王廟(在獲)
(嘉縣東北同盟山)箕子廟(在淇縣治南唐柳宗元碑記凡大人之道有三一曰正蒙難二)
(曰法授聖三曰化及民殷有仁人曰箕子實具茲道以立於世故孔子述六經之旨尤殷勤焉當紂)
(之時大道悖亂天威之動不能戒聖人之言無所用進死以併命誠仁矣無益吾祀故不為委身以)
(存祀誠仁矣與亡吾國故不可且是二道有行之者矣是用保其明哲與之俯仰晦是模範辱於囚)
(奴昏而無邪隤而不息故在易曰箕子之明夷正蒙難也及天命既改生人以正乃出大法用為聖)
(師周人得以序彛倫而立大典故在書曰以箕子歸作洪範法授聖也及封朝鮮推道訓俗惟德無)
(陋惟人無遠用廣殷祀俾夷為華化及民也率是大道聚於厥躬天地變化我得其正其大人歟於)
(乎當其周時未至殷祀未殄比干己死微子巳去向使紂惡未稔而自斃武庚念亂以圖存國無其)
(人誰與共理是固人事之或然者也然則先生隠忍而為此其有志於斯乎唐某年作廟汲郡歲時)
(致祭嘉先生獨列於易象作是頌云蒙難以正授聖以謩宗祀用繁夷民其蘇憲憲大人晦顯不渝)
(聖人之仁道合隆汚明哲在躬不陋為奴冲讓居巳不盈稱孤高而無危卑不可踰非死非去有懷)
(故都時詘而伸卒為世模易象是列文王為徒大明宣昭崇祀式孚古闕頌辭繼在後儒)衛武
公廟(在淇縣西山内三十里明正德間建嘉靖間修明張璧詩昔聞淇澳水今過武公鄉清遠)
(雲沙淨幽深草樹荒篔簹常夢竹蘋藻未登堂睿聖名千古高風耿不忘)周府君祠(在淇)
(縣治西北祀元周惠)衛源神廟(在輝縣百泉之上肇建於隋稱靈源公宋宣和間封威惠)
(王元至元間封洪濟威惠王明洪武初改稱衞源之神冇司歲以四月八日致祭嘉靖三十三年廵)
(撫御史霍冀重修)晉祠(在輝縣治西南)風伯廟(在輝縣西北五十里)七賢祠
(在輝縣北十里晉嵇康阮籍阮咸山濤向秀劉伶王戎七人為竹林之遊當時號稱竹林七賢邑人)
(立廟祀之)先賢祠(在輝縣蘇門山百泉書院内祀周惇頤程顥程頤邵雍張載司馬光朱熹)
(吕祖謙張栻許衡配以姚樞竇默凡十有二賢)耶律丞相祠(在輝縣西北祀元耶律楚)
(材元王博文記究觀載籍遐考往哲或有德而不得其位或有位而不得其君或得其君而不遇其)
(時或遇其時而柄用不久致功業無聞名聲鬱閼者可勝數哉若夫負經世之志事有為之主遇可)
(行之時居久任之位諫行言聽膏澤浹於天下為當代佐命元臣者其惟先正中書令耶律公乎公)
(遼太祖長子東丹王諡讓皇帝之八世孫金道陵朝尚書右丞文獻公之季子字晉卿不書名尊大)
(臣也人品瓌瑋器宇宏博六經諸子之書百家衆流之學莫不該貫尤邃於天文星歷壬遁卜筮之)
(術進修遠業詎興徒老之嗟陸沉下僚以待可乘之會惟后非賢不乂太祖皇帝雅聞公名徵詣行)
(在相見恨晚一之日束帛加璧二之日黃金百鎰夜半前席晝日三接乃其常也從上之西征也禡)
(牙之際雨雪三尺上以問公對以必克之象庚辰冬大雷上問何徵對以梭里檀死於中野皆如其)
(言又回鶻司天奏五月朢月蝕公曰不蝕及期果然後一年公奏十月朢月蝕回鶻奏不蝕至其夜)
(果蝕八分自時厥後凡天動星變伐叛取國莫不咨諏休咎之應罔有差忒上嘗語侍臣云公天上)
(事尚知况人間事乎又嘗謂太宗曰天以此公賜我家爾後庶政當悉委之如魏道武之得崔浩遼)
(太祖之得韓延徽亦不是過所以著此者見公得君信任所以然也國俗禀朔漠雄強之氣統狼虎)
(必勝之師天威所臨罔不振蕩糜滅公每以救人命為已任至東印度鐵門關得能語之獸上怪其)
(異召公問之公對以此獸名甪端出見則主天降嘉祥於國家欲陛下之神武不殺也於是旁近數)
(國舍而不伐詔即日班師神道救人權輿於此聞燕薊留後嘗私怒殺人以車載其首者公惻然憫)
(之曰不意法之弊一至於此遂奏下令凡應死者申朝待報自是郡國諸侯不敢擅殺矣其扈從太)
(祖之渡河也汴京旅拒日久城且潰近臣奏國有常制悉當屠滅上將從之公百方諫止之曰所以)
(争天下本為土地人民也得地而無民將焉用之公以百色工匠三教醫卜衣冠旅屬如養蠶絡絲)
(之類各奏其必用之具區别有方詔皆從其請仍令各路有司給農種房舍以均贍之公又建白除)
(藏逃之禁著恩養之令平民免連累之辜逋亡無餓殍之患矣陜洛洞穴之民畏死不敢出公奏命)
(給百旗以招徠之山外二十餘州未降奏恩詔以貰死國家所以無亡鏃之費悉舉而有之仁人之)
(言其利溥哉乙未括戶之後如宅外寄留之驅戶准公奏籍既定悉免為民諸如此類計其所全活)
(何啻百千億萬人乎老氏曰天將救之以慈衞之其後以戶為戶破折丁為戶之說收宣課以供國)
(用塞中原止可牧馬之說本息相侔止債家徵羊羔之利盜無顯迹革事主虛報之償繭絲則戶止)
(一斤田租則畞止三升商税則三十之一迄今以為制者也括戶以後民多逃亡各路申聞公奏免)
(三十餘萬戶减租賦三之一以戊戌旱蝗奏免當年差税又奏軍民各異兵不與民賦民不與兵役)
(迄今以為利者也而又止漢地拘牝馬之請止天下刷室女之請約法十八章以範民陳財務十策)
(以立政皆施行之太祖皇帝謂天以公賜我者豈徒然哉其餘損益合節變化應時樞機周密品式)
(備具秉鈞輔二十年天下受其賜者不可縷數四時之序功成者去公既薨謝之後柄政者雖欲繼)
(公經綸之規模難己春秋傳曰太上立德其次立功其次立言是之謂不朽若公者可謂不朽矣祭)
(法曰法施於民以勞定國能禦大災能捍大患則祀之若公者可謂宜祀矣詩曰有斐君子終不可)
(諠兮若公之盛德至善天下之民豈能忘之也汲郡共山百泉安樂窩州民於此搆祠宇塑公像而)
(祀之舊矣至元辛亥之春公之孫希逸為本道憲使奠拜祠下睹其榱棟敧傾階基圯裂神儀暗翳)
(慨然嘆曰吾祖功存王室澤在斯民而祠弗稱旌紀寂寥乃命敞其廟貌新其像設伻來寓書以祠)
(祀見屬傳文謂善化一鄉智效一官者猶且碑去思而頌遺愛若公之功德雖黃童白叟皆能頌而)
(歌舞之况秉筆之士當簡淇園之竹墨百泉之波大書特書而不已者豈有愧辭乎至於興禮樂立)
(制度恤刑罰定官制建國家萬世憑藉扶持之基者皆不暇著著其實惠之在民之不忘者以昭示)
(永久公之子中書左丞相名鑄字成仲希逸丞相之第九子也其餘諸子布列臺閣寺監皆有能官)
(聲公平生所積宜其有後如此也莊子謂九萬里風斯下者以其所積之厚也其流慶方隆而昌乎)
(銘曰阿衡佐商爰陟成湯尚父作周涼彼武王蕭張輔漢房杜相唐聖賢相逢治具畢張以奠人極)
(以維乾綱惟中令公異世同方巍巍明堂公為棟梁浩浩巨川公為舟航興邦有言制國有章民方)
(仆僵公生不傷民方告饑公食糗糧民方號寒公衣襦裳既死而生既賤而良民戴公恩天地莫量)
(尸祝社稷未稱報償百泉之旁蘇門之陽有赫者靈公之廟堂丹雘塵暗庭廡草荒公之諸孫峩峩)
(奉璋來致孝享徘徊涕滂葺舊增新益大以光邦民歲時祭祀烝嘗荔丹蕉黃桂酒椒漿千秋兮萬)
(古永祀公兮不忘)共姜祠(有二一在輝縣一在府學東明萬歷十五年知府周思宸建)
孫登祠(在輝縣蘇門山巔明正德年建)邵子祠(在輝縣蘇門山上明成化年建)姚
文獻公祠(在輝縣西關祀元太師魯國公樞明嘉靖三年參議徐文溥修)李僕射
廟(在輝縣西南十五里姚固村唐僕射李靖滅盜於此故祀)蒿里相公廟(在輝縣雲)
(門社蒿里故居未詳何代人相傳當傳柑節時以直諫觸階死唐延和間封歴代修其祠)包公
祠(在輝縣四十五里史村祀宋包拯)黎公祠(在濬縣一在黎公書院一在大伾山墓上)
康顯侯祠(在濬縣大伾山巔山有三龍穴名陽明洞宋政和八年封其神為康顯侯)顓
頊帝嚳廟(在滑縣東北七十里塚上唐太和四年建)堯祠(在滑縣西五十里劉盆子)
(創建)豢龍廟(在滑縣廢韋城内)河侯祠(在滑縣南一里祀漢王尊)滑伯祠
(在滑縣西北滑伯墓上)歐陽公祠(在滑縣東祀宋歐陽修)宋忠肅公廟
(在滑縣沂春坊祀元宋存禄)宋文恪公祠(在滑縣城隍廟祀元宋訥)
懷慶府
社稷壇(在府城西河内縣附郭從府祭濟源縣壇在縣西門外修武縣壇在城西北武陟縣)
(壇在縣西門外孟縣壇在縣西北一里温縣壇在縣西郊原武縣壇在西關外)風雲雷雨
山川壇(在府城南河内縣附郭從府祭濟源縣壇在南門外修武縣壇在城西南武陟縣壇)
(在南門外孟縣壇在縣南一里溫縣壇在南門外原武縣壇在南門外)先農壇(在府城南)
(河内縣附郭從府祭濟源縣壇在南門外修武縣壇在縣東南一里武陟縣壇在東門外孟縣壇在)
(縣東南五里溫縣壇在縣治東南原武縣壇在南關外)厲壇(在府城北河内縣附郭從府祭)
(濟源縣壇在縣東門外修武縣壇在城北武陟縣壇在縣東門外孟縣壇在縣北一里溫縣壇在縣)
(北郊原武縣壇在北關外)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各縣俱)
(同)忠義祠(河内縣祠在學宫内濟源縣祠在學宫内修武縣祠在崇聖祠後武陟縣祠在)
(學宫内孟縣祠在縣治南溫縣祠在學宫内原武縣祠在學宫内)節孝祠(河内縣祠在府)
(學宫東濟源縣祠在城内關帝廟西修武縣祠在學宫外武陟縣祠在學宫内孟縣祠在縣治東溫)
(縣祠在縣内南街原武縣祠在城内南街)城隍廟(在府治南河内縣廟在縣署北濟源縣廟)
(在西門内修武縣廟在縣治東武陟縣廟在縣署西孟縣廟在縣治右温縣廟在縣内北街原武縣)
(廟在城内東街)關帝廟(在府城東祀漢忠義侯雍正元年奉)
(旨追封忠義侯三代為公爵另立祠祀河内縣附郭廟同濟源縣廟在縣署西修武縣廟在西門内武陟)
(縣廟在西門内孟縣廟在縣治南溫縣廟在西門内原武縣廟在西關外)旗纛廟(在府治北)
(河内縣附郭廟同武陟縣廟在縣南門外溫縣廟在西門外原武縣廟在縣北關)龍神廟
(在府城西北雍正五年奉)
(旨京師裝塑神像各省遣官迎請崇祀河内縣附郭廟同修武縣廟在縣治東武陟縣廟在縣治東雍正)
(元年奉)
(旨特建建嘉應觀五字匾額孟縣廟在縣治北溫縣廟御書勅)
(在東門外原武縣廟在西門外)火神廟(在府治北河内縣附郭廟同濟源縣廟在關帝廟東)
(修武縣廟在東門外武陟縣廟在縣署西孟縣廟在縣治南溫縣廟在東門外原武縣廟在南關外)
八蜡廟(在府城東河内縣附郭廟同濟源縣廟在東門外修武縣廟在東關武陟縣廟在縣)
(西門外孟縣廟在縣南一里溫縣廟在西門外原武縣廟在西關外)東嶽廟(在府城東河南)
(縣附郭廟同濟源縣廟在縣治北門外修武縣廟在南門外武陟縣廟在縣治東孟縣廟在縣治東)
(南溫縣廟在東門内原武縣廟在城東寨裡村)文昌祠(在府治東河内縣附郭祠同濟源縣)
(祠在學宫東修武縣祠在東關武陟縣祠在學宫内孟縣祠在縣治東南溫縣祠在學宫傍原武縣)
(祠在學宫西)帝堯廟(在府城北宋紹聖二年建)成湯廟(在府治東北各縣多有)
孝子祠(在府城西祀漢郭巨丁蘭宋紹興間建明洪武十七年修)韓文公祠(冇二)
(一在府治西南一在孟縣城内祀唐吏部侍郎韓愈)魏夫人祠(在府城西北紫金壇下相)
(傳夫人乃晉修武令劉幼彦妻學仙飛昇世號紫虚元君後人立祠祀之)寇公祠(在府城北)
(祀漢河内守寇恂)王嶧令祠(在府城北)趙烈女祠(在府治東)五公祠
(在府南關祀王德明劉應節紀誠夏易劉如龍)霍節使廟(在府城北宋靖康末金人徇懷)
(州知州霍安國不屈而死一門無噍𩔖州人思其忠立廟祀之後廢)許魯齋祠(在府城内)
(元皇慶二年建明成化十一年修)何栢齋祠(在府城南關祀明都御史何瑭)濟瀆
廟(在濟源縣西北宋盧多遜記地官分四瀆其一曰濟洪範辯八政其三曰祀水以潤下百川獨)
(紀乎清源國之大事萬物莫先於祭法是知神主川瀆炳靈以濟蒼生君臨寰宇設祠以答元佑非)
(太平致理之代其何交感之如是乎若乃大川會通異源同注始也殊其派或清濁之可分洎乎合)
(其流即混撓之無别未有清能獨守濁不可雜德冠百谷名光四海命之曰瀆不其宜乎禹貢稱導)
(流東流紀其原也劉熙謂濟河南出釋其名也溢為滎所以騐伏流之異會於汶所以正朝宗之路)
(至柔成性所謂和而不同者孰可預焉至清立德所謂撓之不濁者我無愧也所以明神宅之為靈)
(府前聖著之為祀典虞書有之曰秩於山川所以明次序而視諸侯也周制有之曰沉以珪玉所以)
(重薦奠而預四望也歴代展祭具有聞焉隋文帝開皇二年始立廟貌而致饗唐玄宗天寳六載爰)
(以公爵而建封歴數會昌天啟大宋恒序不忒甘澤以時歲賀豐穰民無&KR1282;苦應天廣運聖神文武)
(明道至德仁孝皇帝睿聖之德貫於神明所禱無不通所瀆無不應惟神昭感謂若此也於是降宸)
(旨流德音以為所感在人心所饗惟邦教有道之君視民如赤子神則應之不道之君謂已有天命)
(神則違之所以癸堙夏緒辛毁商祀山川鬼神其何交感恒風若而恒雨若不知饗應之源美輪焉)
(而美奐焉空務勝遊之樂祀廟卑圮置而不修禮儀廢墜弛而不舉將以感威靈而得冥祐者未之)
(有也我今克已以濟物潔誠以祀神宜壯祠宇以光典禮俄而下有司以肅事降王人而護役建規)
(立制蓋取諸大壯肯堂施構仰占於中星發慮宸衷感而遂通揆程有秩成之不日繚垣峻宇崇階)
(邃戶肅然瞻望赫奕神府牲牢既設酒齊斯列簠簋鉶豋薦奠蠲潔我皇至誠惟神昭悦何謂至誠)
(陳其德也何謂昭悦言其應也我皇勤政無怠惟民是恤動必思禮道言必於教化天下所以混一)
(遠民所以懷柔端慤齋莊以務薦饗故終日優然每如受其福惟神上應天命陰助皇化膏澤調順)
(神之職也禾稼豐登神之力也感我德政歆我祠祀故生民忻然恒如受其賜信所謂非太平致理)
(之代其何致於交感哉神非聖朝無以昭靈應聖朝非祠廟無以崇祀事使千載而下赫然垂範者)
(非貞珉不能久故命樹豐碑勒斯文而紀述焉昔者汧渭立祠空傳陳寳之異汾晉列祀但聞秋風)
(之歌未若因聖君崇大典由廟宇之重建煥邦家之法則垂文不朽冠絶前古奉詔寳錄臣得無愧)
(銘曰萬派作流孰得其清惟濟水兮貫河不濁孰齊其名通神理兮惟神是主垂福蒼生崇祀事兮)
(風雨調順稼穡順成瑞豐歲兮我皇祭饗齋禱是精垂興禮兮惟神昭感饗兹克誠助治世兮美矣)
(哉保生民也斯瀆之靈大矣哉崇廟貌也我皇之明永永不朽為來者而作程垂萬祀兮)北海
廟(在濟源縣西北說者謂濟瀆泉脉通北海故於此建廟)五龍廟(在濟源縣東北官莊)
(里宋嘉祐間建)太行山神廟(在濟源縣北燕川里盤谷之南)禹王廟(在濟源縣)
(東北官莊里)三公廟(在濟源縣邵原里祀周公召公畢公)聶政廟(在濟源縣軹城)
(鎮政戰國時人)四令祠(在濟源縣西北龍潭里宋中書令陳省華嘗為是邑令其子堯叟堯)
(佐堯咨隨侍後父子俱贈中書令邑人感德建祠祀之宋司馬光碑記故左諫議大夫贈太師中書)
(令秦國陳公省華有三子長曰英國文忠公堯叟官至樞密使同平章事左僕射次曰鄭國文惠公)
(堯佐官至戶部侍郎同平章事太子太師致仕幼曰崇國康肅公堯咨官至武寧軍節度使皆贈太)
(師尚書令兼中書令始秦公為濟源令縣西龍潭有延慶佛舍三子相與為學其中既而相繼登進)
(士科文忠康肅公仍居羣士之首遂接踵為將相始大其家子孫蕃衍多以才能致美官棋布中外)
(故當世稱衣冠之盛者推陳氏其後文忠公自樞出判河陽文惠公與其子主客郎中述古孫虞部)
(員外郎知儉康肅公之子祠部郎中宗古前後皆為京西轉運使副主客君之子知素復為濟源尉)
(濟源河陽之屬縣河陽京西之屬郡也四世凡七人涖於是故濟源之人被陳氏之政為多秦公尤)
(有恩於民能使其民既去而思之虞部君嘗行部過濟源龍潭佛舍見秦公善政銘真宗皇帝賜文)
(忠公詩主客君題名皆刻於石嘆曰吾家所以能顯大於世自非曾祖父勤施仁政於民三祖父力)
(學以致富貴何從而致之乎至於今子孫蒙福禄不絶豈可不知其自耶乃搆祠堂於佛舍之側畫)
(四公之像使子孫至者有所瞻奉并集三石刻之於祠下乃徵文於光光辭曰予之言不足以發揚)
(先君子之美不敢為虞部君曰不然知儉之建祀祠不敢自矜奕世之美蓋欲來者見之知愛民好)
(學可以大其家有所勸也光曰如君之言其志遠其事益大矣光何敢辭若夫四公之事則有國史)
(在光不敢與也)山巨源祠(在武陟縣西二十里)潘令祠(在孟縣城内祀晉河陽令)
(潘岳明何瑭有修祠碑記)楊忠愍公祠(在孟縣城東)趙烈女祠(在府治東明正)
(德間建)
河南府
社稷壇(在府城西關洛陽縣附郭從府祭偃師縣壇在縣城外西南一里鞏縣壇在縣西門)
(外孟津縣壇在城西南宜陽縣壇在西門外登封縣壇在西關永寧縣壇在縣西關外新安縣壇在)
(縣西門外渑池縣壇在縣西嵩縣壇在北關盧氏縣壇在西門外)風雲雷雨山川
壇(在府城南關洛陽縣附郭從府祭偃師縣壇在縣城外南一里鞏縣壇在南門外孟津縣壇在)
(城西南宜陽縣壇在西門外登封縣壇在城南永寧縣壇在縣南門外新安縣壇在縣南門外渑池)
(縣壇在縣城南嵩縣壇在縣南關盧氏縣壇在東門外)先農壇(在府城南關洛陽縣附郭)
(從府祭偃師縣壇在縣城東二里鞏縣壇在縣東門外孟津縣壇在城東南宜陽縣壇在東門外登)
(封縣壇在城東三里永寧縣壇在東關外新安縣壇在東門外渑池縣壇在縣東嵩縣壇在東關盧)
(氏縣壇在東關外)厲壇(在府城北關洛陽縣壇在縣北關偃師縣壇在城北一里鞏縣壇在)
(縣治北孟津縣壇在縣治北宜陽縣壇在縣北門外登封縣壇在城北永寧縣壇在北城外新安縣)
(壇在北門外渑池縣壇在縣北嵩縣壇在縣北關盧氏縣壇在北門外)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各縣俱)
(同)忠義祠(洛陽縣祠在東關偃師縣祠在學宫内鞏縣祠在學宫内孟津縣祠在學宫内)
(宜陽縣祠在城内中街登封縣祠在城内南街永寧縣祠在縣治西北隅新安縣祠在學宫内渑池)
(縣祠在學宫内嵩縣祠在學宫内盧氏縣祠在東門内南街)節孝祠(洛陽縣祠在縣城内)
(東南隅偃師縣祠在學宫東鞏縣祠在縣南街孟津縣祠在學宫東宜陽縣祠在城内中街登封縣)
(祠在城内西南街永寧縣祠在城内東北隅新安縣祠在縣治東渑池縣祠在城内嵩縣祠在城内)
(盧氏縣祠在東門内)城隍廟(在府城西門内洛陽縣廟在縣西關偃師縣廟在城東門内鞏)
(縣廟在縣南街孟津縣廟在城西門内宜陽縣廟在城内中街登封縣廟在城内西街永寧縣廟在)
(縣西街新安縣廟在縣治東渑池縣廟在城内嵩縣廟在西關盧氏縣廟在城内)關帝廟
(在府城内西北隅祀漢忠義侯雍正元年奉)
(旨追封忠義侯三代為公爵另立祠祀洛陽縣附郭廟同偃師縣廟在城西門内鞏縣廟在縣治西孟津)
(縣廟在城内北街宜陽縣廟在城東門内登封縣廟在縣東關永寧縣廟在城内西街新安縣廟在)
(縣西門内渑池縣廟在縣治内嵩縣廟在東關盧氏縣廟在西門外)旗纛廟(在府城内西北)
(隅洛陽縣附郭廟同偃師縣廟在城西一里鞏縣廟在縣東門外孟津縣廟在城南新安縣廟在縣)
(西門外)龍神廟(在城内十字街東雍正五年奉)
(旨京師裝塑神像各省遣官迎請崇祀洛陽縣附郭廟同偃師縣廟在縣治東鞏縣廟在縣治南孟津縣)
(廟在縣治西宜陽縣廟在西門内登封縣廟在城北永寧縣廟在西城外新安縣廟在縣治西渑池)
(縣廟在縣西關盧氏縣廟在東門外)火神廟(在城内十字街東洛陽縣附郭廟同偃師縣廟)
(在城南一里鞏縣廟在南門外孟津縣廟在南關宜陽縣廟在西門外登封縣廟在城東天中街永)
(寧縣廟在城内西街新安縣廟在南門外嵩縣廟在南關盧氏縣廟在北門外)八蜡廟(在府)
(西關洛陽縣附郭廟同偃師縣廟在城南一里鞏縣廟在南門外孟津縣廟在南關宜陽縣廟在東)
(門外登封縣廟在東關永寧縣廟在縣東關新安縣廟在東門内渑池縣廟在城内嵩縣廟在風雲)
(壇右側盧氏縣廟在東門外)東嶽廟(在府東關洛陽縣附郭廟同偃師縣廟在縣治西南孟津)
(縣廟在縣治東宜陽縣廟在北門内登封縣廟在城東天中街永寧縣廟在縣東關渑池縣廟在城)
(西南嵩縣廟在東關盧氏縣廟在西門外)文昌祠(在府東關洛陽縣附郭祠同偃師縣祠在)
(城東一里鞏縣祠在縣東街孟津縣祠在南門樓宜陽縣祠在城内中街豋封縣祠在城内南街永)
(寧縣祠在東關新安縣祠在縣治西渑池縣祠在東城樓上嵩縣祠在城内盧氏縣祠在東南街)
三官廟(在府治東北隅明洪治元年建)二郎神廟(在府城祀隋灌州刺史楊煜煜)
(嘗斷蛟築堤以遏水患故民為立廟)湯王廟(在府城南各縣俱有)宋太祖廟(在府)
(城外夾馬營明嘉靖間知府吳相建後入周成王漢光武為三聖祠)漢薄太后廟(有四)
(一在府城南一在偃師縣西北一在永寧縣東南一在嵩縣北太后漢文帝母)周公祠(在府)
(城明嘉靖四年建偃師縣亦有)宓妃廟(在府城元至正六年建偃師鞏縣亦有)少姨
廟(有四一在府城東南一在偃師縣南一在鞏縣東南一在登封縣北世傳啟母之妹故名少姨)
(元楊奐詩路傍䨇闕古蔓草入荒祠時見少家女燒香乞繭絲)朱買臣廟(在府城)董
令祠(在府城東南祀漢洛陽令董宣)李靖廟(在府城舊旌善坊)邵康節祠
(有二一在府城南一在嵩縣新店保康熙二十六年頒懸)
(御書學達性天匾額)范文正公祠(在府城西順治五年知縣武攀龍改建明徐溥記宋魏國)
(范文正公葬於河南府洛陽縣尹樊里萬安山下其子許國忠宣公及侍郎以下祔焉距其西四十)
(五里熙寧間創褒賢顯忠寺以奉香火而未有修祀事者有之則自元守臣郭文鼐始國朝因而行)
(之不廢歴年既久公之子孫在吳中者若國儁廷方從規軰間來展視輒去而忠宣公嘗置祭田八)
(百畞多侵於人祠墓日壊過者傷之弘治二年知府姜昂既加修治尋被水厄而昂亦移守去矣又)
(二年都察院右副都御史常熟徐公恪奉勅廵撫其地瞻拜祠墓慨然太息以為已責於是藩臬諸)
(公及知府劉君瓛承奉公命委知縣楊滋主簿徐尹具材召工歴數月祠宇一新遂封築其墓仍禁)
(樵牧祭田之侵於人者悉歸於寺僧覺隆等復范氏之親趙俊者俾同守視功既告訖瓛以徐公是)
(役不可無記乃以使請於予夫三代以上其時盛矣孔子猶有才難之嘆况於後世乎下逮漢唐宋)
(人物之生不為不多而特出者尤寡說者以諸葛武侯狄文惠公及范公並稱謂其心術之純正才)
(猷之閎遠若符節之相合然必閱異代鍾間氣而後出則其難也誠甚矣惟其得之難也故凡有志)
(於道德功業者莫不仰而師之以為準的生既不及見沒必從而祭之以示其嚮往依託之意何莫)
(非秉彛好德之所不能已也夫若南陽昌平皆有祠墓為漢唐二公血食之地公之在宋猶二公之)
(於漢唐也今父子邱壠依然而香火之事弗治非國家崇重忠賢振勵名節之意此都憲公之所為)
(惓惓者也且吳中為公故鄉慶陽特其經略之地皆冇專祠今其體魄所在宜有重於彼者乃屬之)
(寺僧有司雖有時祀而未著國典都憲猶以為言會改命湖廣以去因並書之以俟他日舉行焉)
二程祠(在府城西明弘治十一年建如關里之制正殿以祀兩程兩廡從祀門人六十三人)
(康熙二十六年頒懸)
(御書學達性天匾額)四賢堂(在府學内明景泰間廵撫王暹建祀邵康節程明道伊川名三賢堂)
(後增司馬温公為四賢云明劉定之記河南府儒學明倫堂在大成殿東都御史王公暹以為堂東)
(而殿西則是師生講習之處尊而聖哲祀享之處卑也乃於殿西隙地復搆新堂以夾殿於其中而)
(斯堂之所祀者邵康節程明道伊川蓋皆其鄉賢得從祀於先聖者也今年予以使事至河南獲祗)
(謁焉退而思之司馬文正亦嘗居此而亦得從祀者斯堂之祀不與何也以蹟言之若必祖父於斯)
(子孫於斯然後為其鄉則惟兩程夫子為然爾康節自共城來今安樂窩其遺墟也文正自涷水來)
(今獨樂園其故址也其蹟之均暫寓皆如此而今既已有康節矣奚可以無文正至論其德則熙寧)
(變法之初廷争謇諤學士君實御史伯淳相倡和也元豐退居之際養晦著書皇極經世通鑑資治)
(相符契也元祐更化之秋旋乾轉坤光居宰府頤在經筵相表裏也德之頡頏又如此是豈可以祀)
(邵程而遺司馬哉明日予與太守虞君廷璽教授鍾君旻暨其同僚諸君會於東郭語及之皆歡然)
(以為宜無異辭乃定議更祀四賢其序先邵次司馬次二程以齒列也余為記其由且繫以銘詞曰)
(河洛正中大賢所萃維兹四賢當宋盛際或隱巖穴或起科第或居侍從或正宰揆孰能洞觀三才)
(萬物鞭駕風霆探躡天月曰惟邵子林下豪傑孰能用世功烈峩巍平視韓富仰躋臯䕫而又傳道)
(為學者師曰惟司馬廟堂表儀孰能並峙一家兄弟伯若春和季如秋清猶夷猶惠可顔可曾䋲繼)
(前哲啓佑後英曰惟兩程聖門榦楨同時四賢百世仰希禮殿從祀遍於海涯矧兹鄉里宜有專祠)
(祠以敬賢希以為巳香火堂亭簡編窗几郡侯師生來遊來止際兹聖明其繼高軌)十賢祠
(在府城南五里伊洛書院内祀周惇頤程顥程頤邵雍張載司馬光朱熹吕祖謙張栻許衡元吳澄)
(記河洛之間四方之中也天地之所合陰陽之所和固以為聖賢之所宅周成王時營建東都以會)
(諸侯周公大聖畢公大賢俱以父師之重尹其民平王東遷遂為王國吾夫子亦嘗一至而不久留)
(也由漢及唐名士大夫之居洛者不一而皆未若宋中世之盛蓋吾夫子得堯舜禹湯文武周公之)
(道而不得天子大臣之位道不行於天下而私授其徒然惟顔子曾子二人得其傳再傳而子思三)
(傳而孟子孟子沒而傳者無人夫子之道泯矣歴千數百年之久河南二程子出而孟氏之傳乃續)
(同時邵子衛人也司馬公陜人也皆遷洛中張子秦人也邵程之在洛而時造焉五賢之聚於)
(洛周畢以來之所未有也洛人張順中多其鄉之有五賢又思程子之學其原肇於營道之周而其)
(流衍於婺源之朱廣漢之張東萊之吕至覃懷許文正公尊信四書小學書以教而國朝士大夫始)
(知有朱子之學帝制以十賢從祀孔子廟後學躍然有所興起順中白其父市地於洛城宣仁門之)
(北搆祠屋祀十賢以致嚴事之誠其次以邵周司馬張程朱張吕許為序蓋以齒之長少時之先後)
(定也來京師求文以記予謂順中庶士也有志尊慕聖賢之學可嘉也夫果能尊許文正之教而上)
(達於司馬以行天下之達道循朱張吕之言而上達於程張邵周以立天下之大本此實學也他日)
(有光河洛其不在斯乎若徒立祠以祀之則亦虚文而巳道者人人所同有聖賢者人人所可學其)
(為之也亦惟實用其力耳順中勖哉)洛南伯廟(在府城南明正德壬申薊盜攻洛總兵馮)
(貞戰死事聞贈洛南伯因建廟祀之)伊洛淵源祠(在府城西祀二程門人八十三人從)
(祀明洪治間建)
(皇清順治戊子知縣武攀龍重修)三賢祠(在府城東祀閻禹錫白良輔劉健)劉文靖
公祠(在府城西祀劉健)王襄毅公祠(在府城旗纛廟街祀王邦瑞子正國祔焉)
尤先生祠(在府城西祀尤時熙)董恭敏公祠(在府城東祀董堯封)陳公
祠(在府城西祀陳麟)孫尚書祠(在府城東祀孫應奎)總督祠(在府城東祀張)
(松)曹節婦祠(在府城東關祀曹昇妻張氏)閻貞女祠(祀閻存姐)帝舜
廟(在偃師縣西北邙山上)王子晉廟(在偃師縣南子晉周靈王太子)伊尹祠
(冇二一在偃師墓前一在嵩縣三䀻臺北)盧醫祠(在鞏縣東店)嚴子陵廟(有二一在)
(鞏縣西一在宜陽縣上莊保)杜工部祠(在鞏縣康家店)汾陽王廟(在鞏縣西元至)
(治間建相傳郭子儀嘗帥師過邑芻糧俱乏徵於此邑人告曰草可得粮不可得公問所以人曰是邑南)
(崗歲冇妖霧害稼厥明公詣崗指之曰四方之亂予皆掃除妖氛敢為害耶乃引兵還自是妖霧不復為)
(害五糓成熟故人立廟祀之)夷齊廟(在孟津縣扣馬村)子耕廟(在孟津縣白坡保祀)
(冉伯牛)馮異廟(在孟津縣南門外)漢光武廟(冇三一在孟津縣西一在宜陽縣西)
(上莊堡一在水寕縣東新莽末赤眉寇宜陽光武親率六軍克之明帝永平元年邑人追慕其功因立廟)
(祀之陸求可詩昆陽木拔道始通尤武徒步攬英雄當年盛業留香火遺像於今祀故宫隂風夜堸鬼神)
(哭靈氣晝靄龍蛇伏幾圛松檜吹雪濤空山六月寒侵屋我來瞻拜神愴然俯仰榱桷何弗全漢室威儀)
(又已矣千秋遺跡期相傳)惠里祠(在孟津縣東關祀陳惟之)忠直祠(在孟津縣城南祀李)
(天寵)喬尚書祠(在孟津縣西祀喬允升)感德祠(在雙槐樹祀王鐸)黃帝廟
(在宜陽縣西世傳軒轅黃帝鑄鼎于此故立廟祀焉)女几廟(在宜陽縣西女几山祀晉彭娥)三
結義廟(在宜陽縣龍屋保元至正十一年重修)唐太宗廟(在宜陽縣西南趙村保元)
(至正十四年建)晉高祖廟(在宜陽西北柴家谷保宋開寳間建)中嶽廟(在登封縣八里)
(黃盖峯下昔漢武帝祭此山間萬歲之呼置邑奉祀歷代修葺康熙三十三年)
(御書嵩高峻極四字遣官齎送製匾懸掛)
許由廟(在登封縣東南箕山上)啟母廟(在登封縣北嵩山麓廟前有啟母石)
(并亭古云塗山氏所化漢武帝祀中嶽見啟母石因建廟焉)純孝伯廟(在登封縣)
(西南)二賢祠(在登封縣學内祀周甫侯申侯)劉公祠(在登封縣東關祠知縣劉)
(安行)范公祠(在登封縣東關祀知府范玟虚)禹王廟(在永寧縣西長水鎮禹治)
(水成功洛龜呈瑞立廟祀焉宋淳化六年建元延祐三年修明正統間重修陜州澠池盧氏皆)
(有宋司馬光詩長山忽中斷巨浸失横流迹與天地久民無魚鱉憂)岐伯廟(在永寧縣)
(西景泰元年建)酇侯廟(在永寧縣治西南)文潞公祠(在永寧縣西鳳翼山下祀)
(宋文彦博)五賢祠(祀康節温公横渠明道伊川)二妙祠(祀宋薛庸及其子友諒以)
(上二祠在永寧縣洛西書院内)秦公祠(在永寧縣西明萬歷四年建祀知縣秦紳)張中
丞祠(在永寧縣西門内祠張論)後唐莊宗廟(在新安縣東)甘上卿廟
(在新安縣東祀秦甘羅)韓柱國祠(在新安縣盧院保宋乾宗五年建祀隋上柱國韓擒)
(虎)吕忠節公祠(在新安高平寨祀吕維祺)帝堯廟(有二一在澠池縣東元延)
(祐三年建一在盧氏縣東宋咸平二年建)曹學正祠(在澠池縣治南祀學正曹端明正統)
(六年建天順五年修)
(皇清順治五年重修)三塗山廟(在嵩縣西南三塗山上宋寧熙三年建明洪武十九年重修)
九賢祠(祀周惇頤程顥程頤邵雍張載司馬光朱熹吕祖謙張栻)魯齊祠(祀許衡以)
(上二祠俱在嵩縣北鳴臯鎮伊川書院内)風伯廟(在盧氏縣東北郭社)虢伯廟(在盧)
(氏縣東北宋咸平二年間建)晉文公廟(在盧氏縣東北)扁鵲廟(在盧氏縣東街)
(宋建寧元年建元至正五年重修)張令祠(在盧氏縣西一里祀元縣令張世英)
南陽府
社稷壇(在府城東北南陽縣附郭從府祭唐縣壇在西門外泌陽縣壇在城西郊鎮平縣壇)
(在西門外桐栢縣壇在西關外鄧州壇在西北隅内鄕縣壇在西北隅新野縣壇在西關外淅川縣)
(壇在西關外裕州壇在西關外舞陽縣壇在西郭外葉縣壇在城西)風雲雷雨山川
壇(在府南關南陽縣附郭從府祭唐縣壇在南門外泌陽縣壇在城東關大街鎮平縣壇在南門)
(外桐栢縣壇在南門外鄧州壇在土城外内鄉縣壇在東南隅新野縣壇在南關外淅川縣壇在南)
(關外裕州壇在南關外舞陽縣壇在南郭外葉縣壇在城南)先農壇(在府城東北南陽縣)
(附郭從府祭唐縣壇在東門外泌陽縣壇在城東郊鎮平縣壇在縣治東桐栢縣壇在南關外鄧州)
(壇在正東土城外内鄉縣壇在縣治東新野縣壇在北關外淅川縣壇在東關外裕州壇在城東郊)
(舞陽縣壇在東郭外葉縣壇在城東南)厲壇(在府北門外南陽縣附郭壇同唐縣壇在北門)
(外泌陽縣壇在東關大街鎮平縣壇在北門外桐栢縣壇在北門外鄧州壇在舊治内鄉縣壇在北)
(門外新野縣壇在北關外淅川縣壇在北關裕州壇在北關外舞陽縣壇在北郭外葉縣壇在城北)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各州縣)
(俱同)忠義祠(南陽縣祠在城内唐縣祠在學宫東泌陽縣祠在學宫内鎮平縣祠在學宫西)
(桐栢縣祠在學宫西鄧州祠在學宫前内鄉縣祠在學宫内新野縣祠在縣治東淅川縣祠在學宫)
(東裕州祠在學宫内舞陽縣祠在學宫側葉縣祠在城内)節孝祠(南陽縣祠在城東北唐縣)
(祠在城内大街泌陽縣祠在學宫内鎮平縣祠在縣治西北桐栢縣祠在西關外鄧州祠在土城内)
(内鄕縣祠在關帝廟東新野縣祠在南關外淅川縣祠在學宫東裕州祠在學宫外舞陽縣祠在舊)
(縣側葉縣祠在學宫外)城隍廟(在縣學東南陽縣廟在城内唐縣廟在縣署西泌陽縣廟)
(在縣治西大街鎮平縣廟在西門内桐栢縣廟在縣治東鄧州廟在西門内内鄉縣廟在城内東南)
(隅新野縣廟在縣治北淅川縣廟在縣治西裕州廟在州城舊治西舞陽縣廟在縣治西街葉縣廟)
(在縣治西南)關帝廟(在東門内祀漢忠義侯雍正元年奉)
(旨追封忠義侯三代為公爵另立祠祀南陽縣附郭廟同唐縣廟在縣治東泌陽縣廟在東門内南街鎮)
(平縣廟在東門内桐栢縣廟在北門外鄧州廟在東門内内鄉縣廟在城東北隅新野縣廟在縣治)
(東淅川縣廟在縣治西裕州廟在州城東大街舞陽縣廟在縣治東南葉縣廟在縣治西)旗纛
廟(在衛門内南陽縣附郭廟同唐縣廟在西門外内鄉縣廟在西關外)龍神廟(在府城北)
(雍正五年奉)
(旨京師裝塑神像各省遣官迎請崇祀南陽縣附郭廟同唐縣廟在城内大街泌陽縣廟在披山店鎮平)
(縣廟在縣北距城内鄉縣廟在城北十里新野縣廟在城南二十里舞陽縣廟在北郭外葉縣廟在)
(雲夢山)火神廟(在北門外南陽縣附郭廟同唐縣廟在西門内泌陽縣廟在南門外鎮平)
(縣廟在西門外桐栢縣廟在東門外鄧州廟在舊治内鄉縣廟在縣署北新野縣廟在北關外淅川)
(縣廟在縣治東裕州廟在南門月城内舞陽縣廟在新街葉縣廟在縣治西)八蜡廟(在城)
(北古城外南陽縣附郭廟同唐縣廟在南門外泌陽縣廟在東關大街鎮平縣廟在西門外桐栢縣)
(廟在東門外鄧州廟在東門外内鄉縣廟在風雲壇東南新野縣廟在南關外淅川縣廟在東關外)
(裕州廟在社稷壇之右舞陽縣廟在東關葉縣廟在西門外)東嶽廟(在城東北南陽縣附)
(郭廟同唐縣廟在北門内泌陽縣廟在東關外鎮平縣廟在東門外桐栢縣廟在八里畈鄧州廟在)
(舊治内鄉縣廟在三層保新野縣廟在東關内淅川縣廟在縣治西裕州廟在東關外舞陽縣廟在)
(北郭外葉縣廟在城東)文昌祠(在城西南南陽縣附郭祠同唐縣祠在縣署東泌陽縣祠)
(在學宫内鎮平縣祠在學宮東桐栢縣祠在城東南鄧州祠在小東門内内鄕縣祠在學宫内新野)
(縣祠在南關外淅川縣祠在學宫西裕州祠在學宫内舞陽縣祠在學宫内葉縣祠在西門外)禹
王廟(有二一在府城北石橋保一在鄧州西禹山上張鼎延詩禹廟空山獨至今龜文故址一)
(追尋波涵急雨龍蛇動岫鎖蒼煙橘柚陰萬古平成開帝業兩朝咨命倚臣心玄圭一錫思何遠明)
(德年年憶貢琛)漢高祖廟(有三一在府城北蒲山一在裕州大乘山一在葉縣東)光
武廟(有七一在府城南一在鎮平縣廣洋村一在桐栢縣西一在内鄉縣蕭山巔一在新野縣)
(演武場一在淅川縣南關一在裕州扳倒井按世祖記帝平莽自舂陵始凡所經之地多立廟祀焉)
昭烈帝廟(有二一在府城東隱山上一在鎮平縣西南四十五里)節義祠(在府)
(城西關祀周文母太姙以公父文伯孟子之母配明成化九年知府段堅建内鄉縣亦有)伍子
胥廟(在府城南古淯城上)范大夫廟(在府城南三十里祀越大夫范蠡)先賢
祠(在府學内祀漢廷尉張釋之暨諸葛武侯)三太守祠(在府城東北豫山之巔祀漢召)
(信臣杜詩晉杜預)諸葛忠武侯廟(在府城西卧龍崗即孔明故廬明楊士竒記綱)
(常之理原於天而具於人心者與天地同其覆載與日月同其照臨與四時同其錯行與五行同其)
(禪續亘萬古猶一日不以前而豐不以後而嗇不有聖賢以扶持之則人道幾乎熄矣是故湯之興)
(也有伊尹釋耒耜於莘野以佐之武之作也有吕望釋釣具於渭濱以相之宇宙為之一新綱常為)
(之一振拔生民於塗炭之中登之於春臺之上聳殷周維新之氣象與唐虞比隆者伊吕之力也當)
(漢之季諸葛武侯隱於隆中躬耕畎畞謳歌梁甫有伊吕之志操人莫之知也惟司馬德操知之惟)
(徐庶知之以之薦於先主遂枉駕三顧於草廬之中立談之頃嘉謨嘉猷足以破操之鬼蜮擣權之)
(鴟張吹噓炎精之煨燼俾之再熾於西南厥後身都將相鞠躬盡瘁直欲恢復舊疆混一區宇俾綱)
(常正人極立奈何渭上之師方張營中之星遽隕觀出師二表則公志操同乎伊吕可徵矣彼以木)
(牛流馬之功七擒七縱之竒八陣籌畫之妙為公能事者知公之膚者也去南陽城七里許有岡焉)
(曰卧龍有庵焉曰諸葛有井焉蓋公嘗汲而飲者也有祠焉邦人尸祝公之處也歲久傾圮鞠為荆)
(棘建安陳侯悌以甲辰名進士烏臺御史奉命來宦是時顧瞻曰嘻勸節表忠事誠在我爰出俸貲)
(為鼎剏倡寅寀及屬暨偉之武勲相與和之又俾郡之都紀募緣於富室以勖之費既足矣乃潟材)
(於川輦石於山陶甓於野庀工傭役中屹祠堂傍翼兩廡環以崇墉蔽以修門塑公像於中凡鐘鼓)
(几俎籩豆罍爵奉祭之需靡不畢備菴既落成徵余紀其巔末刻之石庶幾嗣而奉祀於斯者得有)
(考焉嗟夫詩不云乎天生蒸民有物有則民之秉彛好是懿德世之人惟其皆有是綱常之理故皆)
(有是好德之心惟其皆有是好德之心故樂新公祠者不約而同此倡者和者助者之氏名皆宜書)
(遂書而刻碑後繫以銘銘曰成湯肇殷伊起有莘武王造周吕奮渭濱聖臣同心惇乃一德用扶天)
(綱用立人極湯誓泰誓時雖後先一德之純如日麗天惟忠武侯丁漢之季愍漢之疆瓜分鼎峙奮)
(起隆中扶日當空志靖九圍俾之混同再表出師有虔秉鉞大德既衰吹之弗奕師進於渭星隕於)
(營混一之志潰於垂成有子曰瞻死忠於國先志之承不匱之錫卧龍之岡實公舊廬昔有祠宇久)
(焉榛蕪賢侯作守知政先務搆之塗之丹雘如故乃潔罇罍乃聲笙鏞廼饎廼饗乃饗新宫惟祀之)
(崇惟忠之勸春蘭秋菊終古盥薦)段太守祠(在府治東祀知府段堅明正德十二年建)
(明柴昇記金城段公守南陽者八年一旦引去歸之日民無老穉咸攀泣以别後五年公卒於家訃)
(至民無老穉又無有不嘆息泣下者士大夫各於其家為位奠哭而師儒暨里之著姓者相與設木)
(主歲時聚享於公所建企德之堂迄今四十餘年而戀慕不衷非深有得於民心者而能然乎蓋公)
(之為郡也所舉措皆規模遠大毁譽榮辱不足以動其心而勁節直氣又非勢力所可折也每對僚)
(屬輙舉考亭西山梅溪三先生戒諭之旨丁寧訓飭且以身先之於是人人罔不感奮至如抑強禦)
(斥貪剝察民隱迸巫覡崇禮義疏冤獄豐儲貯未逾年而政通人和百廢皆舉又謂養才在蒙則建)
(書院以育之肄業貴專則葺學宫以聚之士習易靡則倡周程張朱之學以正之一時人材為之丕)
(變又改城西所毁尼寺為志學書院遴郡邑子弟之秀者得五百人羣處其中擇端慤之士分六館)
(而教之公日一往視且命之歌孝順俚言及詩關繫世教者數章歌竟輒論以大義使衆皆醒悟然)
(後去於是五百之童各以所聞者歸而語諸父兄而父兄無不悦父兄各以其所聞者而播之鄉黨)
(州閭之人而鄉黨州閭之人又無不悦孟子曰善教得民心非公之謂耶公又擇城西隙地立節義)
(祠内以周文母太姙為正享以公父文伯母孟子之母為之配復自共姜而下凡可以翼化正教者)
(皆繪圖於兩廡壁間而綴行實於其下其所以表德勵俗者亦誠切矣昔子産聽鄭國之政三年輿)
(人頌之曰我有田疇子産植之我有子弟子産教之子産而死誰其嗣之今公究心民瘼彰表風化)
(遺愛在人久而不忘即古循吏寧是過耶正德戊寅春御史江西毛公伯溫來按中州觀風之暇因)
(考郡乘知公之賢可以軌範官守也乃疏公之善政聞於朝廷以為無祠不足以慰輿情遂蒙俞允)
(事下有司為之維時太守山東袁公儐即毅然以為已責為堂若干楹翼舍門垣俱就新整乃鑿堅)
(砥而以撰績之辭屬予以予嘗辱公門下士之末誼不獲諉姑舉其大都以告之耳公諱堅字可久)
(别號栢軒博通五經尤邃於易登景泰甲戌進士初令福山擢守萊州歴有聲蹟蓋公少嘗師河東)
(薛文清公得伊洛之傳故見諸德業者其光明正大有如此云)扁鵲廟(在鎮平縣石佛保)
蓼王廟(在唐縣南蓼山蓼臯陶之裔明李松正記夫高爵重禄聲名震慴於天下者或可以)
(勢取之至於沒世不忘祠而祀之者惟其功德加於民也春秋五霸非不強且盛也用兵相雄殺人)
(無忌在昔之氓咸有偕亡之誓何祠之有哉湖陽古蓼國也堯封臯陶之胄居之猶周伯禽封於魯)
(也臯陶明刑唐虞陳謨簡策歸功於帝德降於民可為天下萬世法自建國立宗百世之後為強楚)
(所滅臧文仲聞而哀之曰臯陶庭堅不祀忽諸噫蓋春秋之時王者之道衰井田之制廢諸侯渝盟)
(互相吞噬誅討莫加紀綱不振楚之滅蓼也何足怪哉惟蓼滅迄於宋季幾二千載城復於隍宫為)
(禾黍山麓斷隴之間遺祠猶存繼世繕修代不乏祀北兵南下由此啟行劫於烈火煨燼無餘矣宋)
(地底定之後鞠為茂草誠可哀也邦人之情孰不起高山仰止之思哉於是剗除荒穢因墓就址廊)
(廟具興嚴靚藐然稍稱神之居也後增長源王顯順王迭為配享積四十餘稔矣兹者汴梁營田提)
(舉裴世英卜神門之南因其亢爽不假客土而亭成登眺豁然一目千里特可尚也舊廟無碑世英)
(因士夫秦信請予記之亟言神之靈應雨暘時若凡有大旱異災告之於神無不捍除予聞而嘆曰)
(鬼神之德絶不可明雖然石言於晉神降於莘於傳有之故詩曰下民之孽匪降自天職競由人不)
(在神也予述蓼國廢興及乎神之靈跡昭示將來姑辨世之疑者與作廟之由以見其意焉)留
侯廟(有四一在泌陽縣北一在裕州東一在舞陽縣治東一在葉縣南)淮瀆廟(在桐)
(栢縣東康熙三十三年)
(御書靈瀆安瀾四字遣官齎送製匾懸掛漢王延壽記延禧六年正月八日乙酉南陽太守中山盧奴郭)
(君處正好禮尊神敬祀以淮水出平氏始於大復潛行地中見於陽口立廟桐栢春秋崇奉災異告)
(愬水旱請求位比諸侯聖漢所尊受珪上帝大常定甲郡守奉祀齋潔沉祭從郭君以來二十餘年)
(不復身至遣行承事簡略不敬明神弗歆災害以生五嶽四瀆與天合德仲尼慎祭常若神在若淮)
(則大聖親之桐栢奉建廟祠﨑嶇偪狹開創神門立闕四達增廣壇場飾治華蓋高大殿宇整齊傳)
(館石獸表道靈龜十四衢廷宏敞宫廟高竣祗慎慶祀一年再至躬進三牲執玉以沉為民祚福靈)
(其報祐天地清和嘉祥昭格禽獸碩茂草木芬芬黎庶頼祉民用作頌其辭曰泫泫淮水聖禹所導)
(湯湯其逝惟海是造疏穢濟遠柔順其道弱而能強仁而能武晝夜不舍明哲所取實為四瀆與河)
(合矩烈烈明府如古之則虔恭禮祀不愆其德惟前廢弛匪功匪力災異以興陰陽以忒陟彼高岡)
(臻茲廟側肅肅其敬靈湫降福雍雍其和民用悦服禳禳其慶年穀豐殖望君輿駕扶老攜息慕君)
(塵軌奔走忘食懷君惠貺思君罔極于胥樂兮傳於萬億)湯王廟(在鄧州湯山上)穰侯
廟(在鄧州南舊城内祀秦魏冉)武安君廟(在鄧州城内東門上)三將軍廟
(在鄧州舊城外祀漢霍去病賈復竇憲)三君子祠(在鄧州西南祀韓愈寇凖范仲淹)
李文達公祠(在鄧州城東南祀大學士李賢明洪治三年建)鐵忠烈公祠
(在鄧州城東南祀明鐵鉉)原公祠(有三一在桐栢縣西門外一在内鄉縣治南一在淅川縣)
(治西祀都御史原傑傑嘗撫治鄖陽有惠政故士民為之立祠)嚴子陵祠(有二一在内鄕)
(縣石陂西山之巔一在葉縣&KR1591;水北)高密侯廟(有二一在新野縣官碾里一在淅川縣東)
(南五十里祀漢鄧禹)張廷尉廟(在裕州城西祀漢張釋之明楊守阯記河南南陽府裕州)
(本漢堵陽之地史稱漢廷尉張釋之為堵陽人今裕州城西北四里有二邱焉其一隆崇者蓋其墓)
(也南三里許舊嘗有祠臨於衢道其始創莫詳年代遼邈鞠為茂草惟元人翰林待詔吳炳隸漢廷)
(尉張君祠者載之石碣尚存耳國朝宣德四年知州石鼎始復建之成化十年知州趙壽又重修之)
(為屋止三楹無門廡垣墻之障風雨不庇而樵牧所趨亦日就頽敝矣二卜三年古杭許侯綸以進)
(士來知州事下車謁祠四顧慨然乃以是歲十月鳩工庀材正其傾頽葺其敝壊又拓其地作前門)
(三楹後寢及門兩廂左右各五楹四周以垣總七十丈規制靚深像設嚴楚乃摹石大書榜於門曰)
(漢張廷尉祠又樹碑道旁表曰漢廷尉張釋之墓以弘治三年三月十五日祀以少牢復具廷尉之)
(事蹟與作祠之始末聞於朝且以先時有司循舊俗祭以清明中元日為非禮請為更定焉事下禮)
(部遂定為春秋二仲月以下於州許侯乃奉詔如斯舉祀又為區畫腴田六十畝俾守祠者歲收其)
(租以為修葺之費兹以述職來京謁予為記予嘗讀書有功烈於民者載在祀典而以法施於民者)
(為首為能殖百榖能平水土能均刑法之類是也夫以均刑法者而與平水土殖百榖者同功以祀)
(之聖王之制禮其慮深矣廷尉之在漢持法甚平如論犯蹕止當罰金論盜環不當致之族是且與)
(人主争獄於上而略不敢徇情以屈罰其他可知矣故當時有天下無冤民之稱其有功烈於民為)
(甚大殁於鄉而祭於社亦可也後世建祠墓所而有司因舊俗私祭之故每每廢墜今許侯乃作新)
(其祠而顯列於朝著為令典歴千百世孰敢廢之且許侯之為是者豈惟以崇飾先賢為觀美而已)
(哉蓋其所以施於民者必有所取法焉法其人故崇其祠崇其祠又所以施法於後人也許君其亦)
(有志於古人之功烈者哉故予併書之以為來者勸)䨇忠祠(在裕州南關祀明勅贈光祿寺)
(少卿郁采太僕寺少卿任賢)七貞祠(在裕州阜有門内街西祀楊氏胡氏劉氏二余氏二)
(趙氏)舞陽侯廟(有二一在舞陽縣一在葉縣祀漢樊噲)酇侯廟(在舞陽縣治西)
二程夫子祠(在舞陽縣舞泉書院内)葉尹廟(在葉縣昆陽保祀春秋縣尹沈)
(諸梁)三義廟(在葉縣墳臺保元初大德間建明永樂十四年重修)
汝寧府
社稷壇(在府西關汝陽縣在西關上蔡縣壇在西郭外確山縣壇在西門外正陽縣壇在西)
(關外新蔡縣壇在縣治西西平縣壇在西郭外遂平縣壇在西關外信陽州壇在西關外羅山縣壇)
(在西門外)風雲雷雨山川壇(在府南關外汝陽縣在南關上蔡縣壇在南門外確)
(山縣壇在城東南正陽縣壇在南關外新蔡縣壇在縣治北西平縣壇在南門外遂平縣壇在南關)
(外信陽州壇在南關外羅山縣壇在南門外)先農壇(在府東關汝陽縣附郭從府祭上蔡)
(縣壇在東門外確山縣壇在東門外正陽縣壇在東關外新蔡縣壇在縣治東西平縣壇在東郭外)
(遂平縣壇在東關外信陽州壇在東門外羅山縣壇在東門外)厲壇(在府北關外汝陽縣壇在)
(北關外上蔡縣壇在北郭外確山縣壇在北關外正陽縣壇在北關外新蔡縣壇在縣治北西平縣)
(壇在北郭外遂平縣壇在北關外信陽州壇在城北羅山縣壇在北門外)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各州縣)
(俱同)忠義祠(汝陽縣祠在縣治東上蔡縣祠在城内南街確山縣祠在學宫内正陽縣祠在)
(學宫西新蔡縣祠在縣治南西平縣祠在城内南街遂平縣祠在學宫内信陽州祠在學宫内羅山)
(縣祠在學宫内)節孝祠(汝陽縣祠在東門内上蔡縣祠在城内東街確山縣祠在學宫西正)
(陽縣祠在宣化街北新蔡縣祠在縣治南西平縣祠在北郭外遂平縣祠在倉街北信陽州祠在白)
(馬橋羅山縣祠在學宫西)城隍廟(在府治東門内汝陽縣廟在東門内上蔡縣廟在東門内)
(確山縣廟在縣治西北正陽縣廟在顯靈街新蔡縣廟在縣治北西平縣廟在城内南街遂平縣廟)
(在西門内信陽州廟在學宫前羅山縣廟在北門内)關帝廟(在府治東祀漢忠義侯雍正元)
(年奉)
(旨追封忠義侯三代為公爵另立祠祀汝陽縣附郭廟同上蔡縣廟在城内北街確山縣廟在縣治東正)
(陽縣廟在南關新蔡縣廟在縣治東西平縣廟在南郭外遂平縣廟在倉街信陽州廟在學宫前羅)
(山縣廟在十字街頭)旗纛廟(在府治東汝陽縣附郭廟同上蔡縣廟在北郭外信陽州廟在)
(城外東南)龍神廟(在府治南關雍正五年奉)
(旨京師裝塑神像各省遣官迎請崇祀汝陽縣附郭廟同確山縣廟在城西北西平縣廟在王店遂平縣)
(廟在南關外信陽州廟在城南夏涼村羅山縣廟在縣西後街址存)火神廟(在府治東汝陽)
(縣附郭廟同上蔡縣廟在城内南街確山縣廟在東門外正陽縣廟在城外小東關新蔡縣廟在黯)
(治北西平縣廟在城内南街遂平縣廟在南關外信陽州廟在南關外羅山縣廟在十宇街南)八
蜡廟(在府治東門内汝陽縣附郭廟同上蔡縣廟在西門内確山縣廟在東郭外正陽縣廟在)
(城外小東關新蔡縣廟在縣治北西平縣廟在北郭外遂平縣廟在城隍廟内信陽州廟在社稷壇)
(内羅山縣廟在西門外)東嶽廟(在府治北關外汝陽縣附郭廟同上蔡縣廟在東郭外確)
(山縣廟在城東南正陽縣廟在東關外新蔡縣廟在縣治南西平縣廟在東郭外達平縣廟在東關)
(外信陽州廟在南門内羅山縣廟在十字街南)文昌祠(在府治南門外汝陽縣附郭祠同上)
(蔡縣祠在城東南確山縣祠在學宫東正陽縣祠在學宫東新蔡縣祠在縣治南西平縣祠在縣治)
(東南隅遂平縣祠在東門内信陽州祠在學宫東羅山縣祠在學宫東)禹王廟(在府城溱)
(洧橋南)光武帝廟(在府城東三十里)荆將軍廟(在府西祀衞人荆軻)二
孝子祠(在府城西關祀孝子蔡順董永)張明府廟(有二一在府城東二里一在確)
(山縣北二十里漢平輿令張熹旱禱焚身而雨後人感而祀之宋夏侯冲記熙寧五年夏六月安昌)
(不雨百榖亡生斯民嗷嗷愁痛之聲日溢里巷我邑宰李公皎喟然嘆曰烏有誠之能修而祥之不)
(召者耶吾聞縣北十五里有故張明府祠者明府昔因旱殞身誠亦至矣盍往禱焉於是率同僚備)
(特餼與吏人耆老造祠下而告其神曰懽神生不私身死猶庇民既食吾土何至此而澤不下降耶)
(抑亦有所徯而後豐其施耶今廟貎隳矣果霈霡霂以慰民望則將大神宇新神像以彰神貺惟神)
(亦且永有依哉既而川谷暝翳僅瞬息許而霶𩃱下注溝澮皆盈矣後旬日邑民數百人舉忻忻有)
(喜色而願輸財殫力以踐報神之約李公曰俞斯吾志也於是誅榛莽撤朽敝夷崇增庳巋然厥止)
(乃易神之像使尊而從禮敞神之室使壯而且麗為東西廊廡設左右夾舍直堂衍獻酌之位出門)
(分宴衎之居而又繚以周垣峻以閎閈庖湢庫圉罔不備矣飾不加繢而輪奐制不加廣而宏深曾)
(不踰時厥功大就神之威靈若或相之不然何民之忘其勞若是也耶明府姓張諱熹字季和東漢)
(武城人靈帝時為平輿令時大旱躬自祈禱未獲嘉應乃積薪自焚主簿崇小史張純皆從而焚焉)
(炎火既燎大澤斯霈此明府之死於蔡人也宜蔡人懷其惠而萬世崇祀之不冺也今邑宰一旦以)
(至誠叩之則感應捷於影響廟貌聿新子來之助亦宜其不戒而自孚也夫憂民事神可以觀仁懷)
(惠思報可以觀義一舉而二善備焉李公之德當與明府而同遠矣)范張廟(在府城北雞黍)
(臺上祀漢范式張邵)狄梁公廟(在府城南祀唐丞相狄仁傑傑先為豫州刺史申理詔獄)
(有功故立廟祀之)顔魯公祠(在府城内祀唐顔真卿以其死節之地也)裴晉公
廟(在府城西祀裴度以其帥師淮西平吳元濟有功故祀之)三公祠(在府城北門外祀唐)
(裴度韓愈李愬)李將軍廟(在府城西三十五里唐節度使李愬雪夜白馬入蔡州擒吳元)
(濟故後人立廟祀之)岳武穆王廟(在府西門月城内昔宋紹興初武穆嘗統軍克復蔡)
(州蔡人德之故為立廟明高叔嗣詩戰血憑誰浣忠魂任所之郊原高故壘草樹暗靈祠落日啼鵑)
(處征人繫馬時千年知已淚片石外孫辭)高丞相廟(在府城閭巷口祀元丞相高興興封)
(河南汝陽王)汝守遺愛祠(在府治前宣化坊右祀王崇古曹科史桂芳邱度)何
先生祠(在府城北天中書院西祀何景明)熊先生祠(在府城北天中書院東祀)
(推官熊尚文)崇左史劉公祠(在府城西南隅祀崇藩長史劉遷)白龜廟
(在上蔡縣東三十八里祀白龜之神臺下産蓍草)上蔡先生祠(在上蔡縣南一里明)
(正統五年重建祀宋謝良佐成化十五年知府錢鉞買田三十畞令其後裔主之以供祀事)霍
愍節公祠(在上蔡縣東門内祀贈光祿寺少卿霍思)烈女祠(祀田臘梅程蘭香邱)
(氏在上蔡縣甕城内)漆雕先生祠(在新蔡縣南關明萬歷三十三年知縣張延登治蔡)
(有惠政遷主事瀕行邑父老立生祠延登退讓不居易以漆雕開主)陳太尉廟(在新蔡縣)
(明萬歷年知縣潘昭度建明陳繼儒記汝南有先賢曰陳仲舉漢太尉也仲舉産於蔡未有祠祀太)
(尉者吾友新蔡令潘昭度始昭度之言曰陳太尉扶忠賢之轂滌腐餘之腥計延炎鼎而不免於難)
(每讀史悵焉心悲今幸宦兹土為考室祀焉陳子其為我記陳子嘆曰甚矣潘大夫治蔡之整暇也)
(今天下叢祠野廟雜出於山崖水陬之間刑羊豕㪺酒漿土籥田鼓歲事鬼不絶而於先賢故老未)
(聞庀一楹享一升者鄉民不足責責在守土吏而潘大夫治蔡有異政暇讀異書因以采風弔古而)
(有慕仲舉之風節也仲舉與竇武同心輔政徵用海内名賢以清君側之惡而卒被曹節王甫輩矯)
(詔所殺涑水氏謂其撩虺蛇之頭踐虎狼之尾身被淫刑禍及國家而余獨謂此天也非人也假若)
(天祚炎漢仲舉得行其志大猾横璫豈敢與趙夫人女尚書塗面濁亂天下朱穆不憤懣死劉瓆成)
(瑨陽球不獄死楊喬不絶食死巴肅不逮死范滂李膺不拷掠死曹鸞不上書死門生故吏天下豪)
(傑及儒學行義者不廢禁徙竄死夫此諸賢者在朝為正人在天為列星而一旦駢首對簿於獄吏)
(之前屠翦族滅於刑餘纖人之手者何也此其開蓋有機焉陰符經云天發殺機移星易宿地發殺)
(機龍蛇起陸人發殺機陰陽反覆殺機者天地猶且懼之何況人乎此機一動初發於仲舉竇后幽)
(再發於何進天子走而董卓曹操袁紹司馬懿之流皆閧然攘臂起矣自此分為三國裂為六朝五)
(百年間靡歲不干戈靡歲不甲胄擾攘乾坤沸同鼎鑊而殺機實芽於桓靈之末蓋操懿諸奸軰業)
(已早生人間如伏薪之火曹節王甫特為揚灰聚薪而仲舉不幸首觸其烈焰耳吾故謂此天也非)
(人也嗟夫天下有道當造化之生機賢者不躍則飛天下無道當造化之殺機賢者不亢則戰申屠)
(蟠袁閎潛龍也孫岐張儉惕龍也仲舉之所遭亢龍也身荷桓靈竇太后之知前為李固所表薦後)
(為羣賢所倚望欲潛類巧欲惕類怯八十老翁更欲何為而惜一腔中玄黃之血戰哉語曰太直若)
(屈余曰不屈乃直又曰太剛則折余曰惟折乃剛等死耳殤死壽死十日不汗亦死死者自漢以來)
(如蚊蚋相似而惟陳太尉則猶傳至今且有潘大夫創祠而俎豆之者則太尉何嘗死也太尉被難)
(後故人銍令朱震聞而往哭收葬其屍匿其子逸於甘陵界中事覺繫獄合門桎梏備受毒楚終不)
(言逸得免逸後與袁楷會於冀州刺史王芬座欲乘帝廵幸河間劫諸常侍以報父讐志雖不遂孝)
(子也震與逸皆宜配饗太尉而鑄曹節王甫像跽列於庭以著天下後世殺賢士大夫之榜樣則太)
(尉亦可以長嘯於九原矣潘大夫其以為何如潘大夫名增紘字昭度浙之烏程人丙辰進士)郅
君章祠(在西平縣東門外百步許祀東漢郅惲)忠節祠(在西平縣治西北明正德)
(六年薊寇陷城知縣王佐邑人進士徐文英死之事聞贈佐光祿寺少卿文英正卿仍命建祠祀之)
(後鄉人益以兩廡祀同難義官賈得山生員徐國輪等三十七人)貞節祠(在西平縣北門)
(外官道西祀貞女烈婦同死流賊之難者五人周采蘋李明良劉氏左氏賈慧姿)二良祠
(在西平南門外祀知縣江珙王來鳳)李侯祠(在西平縣南關祀李孟春)漢戶牖侯
廟(在遂平縣城南祀漢丞相陳平)范公祠(在遂平縣學西祀范滂及滂母)靈應廟
(在確山縣西北三十里郎山俗傳漢相陳平主之宋崇寧初賜額有禱輙應)黃先生祠
(在正陽縣城内祀黃憲明孫繼臯記汝陽故有黃叔度祠歲久不飾且壊某君以職事薦蘋藻於祠)
(下周覽太息乃始葺而新之蓋東漢之世距今千三百年其人與骨朽已久矣而其祠輙壊其名猶)
(若新也夫俾叔度與當世之賢豪比跡而論列則慷慨不若李范死國不若陳竇流化一方不若荀)
(陳蓋史亦謂其言論風旨無所表見而胡以殁而祠祠而至今不絶也嗟夫方漢之季士争騖卓詭)
(之行相矜以聲相高以死當是之時服桁楊齒刀鋸甘心而不悔者蓋肩相摩踵相接也其禍至於)
(正人盡而社稷從之識者以此亦咨嗟嘆息諸賢之少激矣叔度何不足為蕃為武為膺為滂顧以)
(為捐吾生無救於天下而又趨之吾弗忍也吾既不能以一木支大厦之顛而又沾沾百里以為惠)
(使天下猶得而窺其淺深若太丘朗陵者吾又弗為也所謂隤然其處順淵乎其似道者真知叔度)
(哉後世淺衷之夫以為叔度名跡隱晦此特善自匿者嗟夫荀季和之賢也郭林宗之純德也戴良)
(之高才也陳仲舉之盛名也咸匪樂自損而妄譽人者而靡不退然深服遠去鄙吝叔度之長豈真)
(善自匿也乎哉假令叔度遭時得志其建豎必在當時諸賢之上何者善蔵者必善用倏而蠖屈倏)
(而龍躍自千載之下陰度之其辦此也必矣惟其實能辦之而言論風旨又一無所見此正善處濁)
(世者廼叔度所以賢也雖然叔度並其當時之名與跡欲晦之而後之人乃區區尸而祝焉豈叔度)
(之情乎蓋名以濁世晦者必以清時顯古之翳迹巖藪而垂聲來禩者非一也則叔度之久而獲祠)
(於其鄉也固顯晦之理也哉且使後之人游於其祠而夷考其人緣其人以求其意度其有風乎則)
(某君之為是舉也知政本矣余故記之以詔來者俾永勿壊)伏羲廟(在信陽州城内放生)
(池東)神農廟(在信陽州西北四十里)申伯廟(在信陽州東北世傳有申伯墓)楚
王廟(在信陽州城北七十里)景賢祠(在信陽州儒學内祀申伯子貢姚崇范純仁劉)
(安世明成化十五年建)寗公祠(在信陽州北祀汝南道寗河)黃公祠(在信陽州)
(東南祀黃煒)朱公祠(在信陽州城北祀汝南道朱一馮)義陽侯廟(在羅山縣)
(治西祀漢義陽侯傅介子)
汝州
社稷壇(在北門外迤西魯山縣壇在西門外郟縣壇在北門外迤西寳豐縣壇在城西伊陽)
(縣壇在城西)風雲雷雨山川壇(在南關外魯山縣壇在小南關外郟縣壇在南)
(門外迤東寳豐縣壇在城南伊陽縣壇在城南)先農壇(在城東魯山縣壇在城東郟縣壇在)
(東門外寳豐縣壇在東關外伊陽縣壇在東關)厲壇(在北門外魯山縣壇在城北郟縣壇在北)
(門外寶豐縣壇在城東北伊陽縣壇在北門外)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄕賢俱詳學校志各縣俱)
(同)忠義祠(在學宫内魯山縣祠在學宫内郟縣祠在學宫内寳豐縣祠在學宫内伊陽縣)
(祠在學宫内)節孝祠(在學宫外魯山縣祠在城内南街郟縣祠在城内南街寳豐縣祠在)
(縣署西街伊陽縣祠在南街)城隍廟(在大街路北魯山縣廟在縣東門郟縣廟在縣治西)
(寳豐縣廟在東侯街伊陽縣廟在西門内後街)關帝廟(在西大街祀漢忠義侯雍正元年奉)
(旨追封忠義侯三代為公爵另立祠祀魯山縣廟在西門外郟縣廟在城内東街寳豐縣廟在城内伊陽)
(縣廟在大街路北)旗纛廟(在西關外魯山縣廟在東關郟縣廟在東門外)龍神廟
(在西關正北雍正五年奉)
(旨京師裝塑神像各省遣官迎請崇祀魯山縣廟在南關東南郟縣廟在城内南街寳豐縣廟在城東北)
(伊陽縣廟在東門外)火神廟(在城隍廟東魯山縣廟在養濟院巷郟縣廟在城内南街寳豐)
(縣廟在東關伊陽縣廟在城内南街)八蜡廟(在社稷壇西魯山縣廟在東關郟縣廟在城内)
(南街寳豐縣廟在東關伊陽縣廟在東門外)東嶽廟(在東關魯山縣廟在東關郟縣廟在)
(東門外寳豐縣廟在北關伊陽縣廟在車坊西)文昌祠(在學宫内魯山縣祠在南門内郟縣)
(祠在學宫前寶豐縣祠在學宫内伊陽縣祠在學宫内)風伯廟(舊在風穴山巔今遷於州)
(東北官莊保)許由廟(在州西關洗耳河側唐楊植記堯之聰明由先生成堯之治理由先)
(生始堯不以天下讓先生先生之道猶昏先生不以清節避唐堯唐堯之道何尊是知天地間堯而)
(許之日而月之生人以來避讓之人未有如先生者若非錙銖九有亢極一夫安能以巖澤枯槁之)
(姿下聖神文武之德則知丹朱得堯之體而遺堯之性先生得堯之性而遺堯之名是得之者守之)
(不足遺之者宰之有餘天用先生糠粃帝王牢籠六合故先生躬載清規首出萬古僣賊偽臣之過)
(拜先生廟者得不戒之哉使湯之智讀先生書夏祀不滅也使發之聖得先生夢商廟不墟也然湯)
(武聖人之用也先生聖人之潔也於亂則吾用於治則吾潔二者聖人經時之大柄使湯武逢堯舜)
(是必韜用而先潔矣先生逢桀紂是必捨潔而趨用矣則聖道變化豈有殊耶故喜為雲霞怒為雷)
(雨先生神也生為春夏殺為秋冬先生功也結為山嶽融為川瀆先生壽也星羅月帳巖靈壑静先)
(生宅也至人無為金玉在璞先生富也功而不宰人文化成先生道也休光烈儀仰道垂師先生文)
(也天機自潔雖死不褻先生武也噫先生所謂禀天之德合地之式居天地之中立帝王之則噫先)
(生所謂往矣誰能宗見寥廓但箕潁之上惟餘清風噫先生所謂聖人之大標天地之無外揖堯謝)
(舜疇為吾輩我來獨尋請禱意深再拜刻石取文於心)忠孝祠(在州西門内祀春秋潁考)
(叔唐顔真卿明嘉靖七年建)顔魯公祠(在州治東龍興寺)二程祠(在州治西)
(聖學書院)沈公祠(在州治西祀知州沈貴明正綂間建成化中重修)滕公祠(有二)
(一在州治西一在州東門祀兵部侍郎滕昭明弘治間建)三聖廟(在魯山縣孫村保祀堯舜)
(禹)漢高祖廟(有三一在郟縣西北黃道保一在寳豐縣陂北保一在伊陽縣北三十里)
唐太宗廟(在郟縣東北薄姬掌保)留侯廟(在郟縣南小安保明霍鵬詩子房祠)
(壓大河濱遐想元機動若神策入商山招四皓諫還覇上定三秦漢家龍躍功纔就楚地蛇分志已)
(伸邈矣高風吾所仰長教野老薦青蘋)酇侯廟(在郟縣治西)忠烈王廟(在郟)
(縣西下黃道保祀唐李進甫)七賢祠(在郟縣治東北崇正書院内祀濓溪明道伊川横渠)
(晦菴東坡潁濱)三蘇祠(在郟縣西北峨眉山元至正間建明成化十八年重修明胡謐記宋)
(蜀之眉山蘇氏文忠文定伯仲兩公其墓並在今河南汝州郟縣西北三十五里所謂世傳蘇墓是)
(已蓋文忠嘗謫汝愛其地有山形勝類其鄉遂有終焉之志因號曰小峨眉山貽書仲氏文定曰他)
(日我死貧不能歸其葬我於是既而自請徙常以建中靖國元年卒其子過偕文定奉柩葬焉即所)
(謂小峨眉山遵治命也越數稔為政和之二年文定卒亦葬於是既葬過遂家潁昌之斜川距是山)
(僅二百里而近與文定子孫歲恒有事焉此二墓之所由也宋南渡二公之後率散處靡存歲時寢)
(廢塋域日入蕪穢逮元至正初知州元叔儀為之封樹築垣稍復舊規至順初詔禮部又為樹碑神道)
(以表之而朝紳且請建寺額曰廣慶命僧居守之置地若干畞以其租為祀事之費至正間縣尹楊)
(允因謁廟而創祀焉謂兩公之學實出其父老泉先生教也雖眉汝之塋相望數千里而其精靈之)
(往來必陟降左右蓋未始相遠有墓必有祠而兩公之宜祀當推本攸自遂置老泉衣冠瘞諸兩公)
(塚右而肖三像各設神主祠内父中子列侍焉此又禮之以義而起者也元季寺燬僧無定棲地日)
(侵於里豪用致樵牧弗禁塋域蕪穢尤甚於昔國朝雖累詔有司視封先賢遺墓然遵承者鮮天順)
(間蘇之鄕人吳中行凖為河南按察使常檄命所司葺封三蘇祠墓功未就緒而行準致仕去成化)
(丁酉行準季弟今河南左布政使節行驗欲卒成其兄之志也遂捐俸倡所司僚屬及郡民好義者)
(出貲市材鼎建祠五楹左右翼兩廂各三楹前立門三楹像主整舊如新三塚加封倍前周繚以垣)
(肇工於是年秋七月越明年春三月告訖於是郟尹張廣歸里豪所侵地六頃八卜畞有竒行驗率)
(諸嘗有事者涖之且告慰祠墓如禮僉謂不可無文以告將來屬謐記其顛末惟蘇氏父子伯仲家)
(學之淵源與其所著述建立之雄偉卓絶驂馳而鼎峙者千百載猶一日雖四方庸夫䜿子皆知敬)
(慕而款仰之而况吾儒之流與其鄉之後進乎是宜其體魄之所藏精靈之攸萃其可不加護葺乎)
(此前元諸良有司與今吳氏昆季所謂汲汲相繼斯役者亦其高山景行之思之不容已焉顧行凖)
(早歴内外臺既急流勇退有年今雖即世而行驗方駸駸入柄國政蓋夙以兩公自期者故其於茲)
(役也尤加之意云)膠東侯廟(在寶豐縣治西北隅祀漢賈復元王頔記壬辰冬十月有)
(一日上沐日寳豐吕元甫以賈侯碑請於頔且曰先是侯之祠堂薦經兵亂楝宇傾圯神居得無恙)
(乎因鳩資佽役遠近樂為之用經營者凡數月告厥成功仍其故而新之堂之西貞珉在焉以年代)
(逾遠殆為風雨之所震陵其文漫滅了不可讀近又缺然仆而分之俟其好事者復立於石蓋闕斯)
(文願先生備述其事頔曰侯東漢名臣也當建武中興之際其元勲偉烈書之簡册昭乎若日月揭)
(太虛於萬世有不可掩者頔何言哉竊嘗聞之褒忠以勸臣之義聖主不忘人之功鐫石紀實告夫)
(來者此碑之所由興也謹按侯傳取其大略得以詳之矣侯字君文南陽冠軍人也少好學習尚書)
(舞陽李生稱為將相之器新室末嘗聚數百人居羽山自號將軍聞更始亂攜衆歸漢因鄧禹得召)
(見光武竒之署為將軍督盜賊馬羸光武解左驂以賜之至信都遷偏將軍觀其拔邯鄲擊青犢戰)
(五校降陳橋每被羽先登所向皆靡衆服其驍勇建武二年拜執金吾封冠軍侯時南方未平郾益)
(強帝召諸將議兵事未有言沉吟久之以檄叩地曰誰當擊郾侯率然請行帝喜曰金吾擊郾吾復)
(何憂遂遣大破之降尹尊盡平其地明年春從帝至宜陽降赤眉將軍征伐未嘗敗數與諸將潰圍)
(解急身被十二鎗帝以其敢深入常令其從征而壯其勇節諸將論功自伐未嘗冇言帝曰賈君之)
(功我自知之十三年封膠東侯知帝欲偃干戈修文德廼與高密侯剽甲兵敦儒術帝深然之遂以)
(列侯歸第闔門養威其後朱祐等薦侯宜為宰相帝命與公卿參議國家大事恩遇甚渥善哉蔚宗)
(之言若賈之不伐足以感動三軍而懷敵人故克成遠業終全其慶頔摭實而言非敢妄有加焉噫)
(其生也炎朝之名將其往也異代之靈神祀典曰有功於民則祀大哉巍乎侯之功血食於一方蓋)
(宜矣陰相其福享名無窮是宜闔郡歲時致祭祠而像事之父老潔其衣冠陳其黍稷香火之奉奠)
(以少牢惟恐其後也頔遂作迎送神歌四章俾陳於前且以慰邦人之思其詞曰雲旗摇摇渺何許)
(神之降兮自靈宇香風泠泠肅甘雨嗚呼一歌兮歌以迎黍稷明德兮惟歆誠其二曰冠軍威名驚)
(照耀萬古巍然奠廟貌邦人敬之薦蘋藻嗚呼再歌兮神意安雲車飈馭來人間其三曰金吾金吾)
(名可紀折衝神威制千里當時公孫堪比擬嗚呼侑歌兮歌以辭有功於民祀奚疑其四曰我侯為)
(臣忠世祖功烈中興當建武定封膠東乃其所嗚呼永歌兮歌送神陰相以福邦之民)卓令
廟(在寳豐縣坊郭保祀漢卓茂)明道祠(在寳豐縣䨇酒務保程顥常謫居講道於此故)
(後人立祠祀之)五忠廟(在伊陽治西南祀三國時關羽張飛趙雲黃忠馬超)
陳州
社稷壇(在西門外西華縣壇在南門外商水縣壇在西門外項城縣壇在西門外沈邱縣壇)
(在西門外)風雲雷雨山川壇(在南門外西華縣壇在南門外商水縣壇在東關外)
(項城縣壇在南門外沈丘縣壇在南門外)先農壇(在東門外西華縣壇在東門外商水縣壇)
(在東門外項城縣壇在東門外沈邱縣壇在東門外)厲壇(在洪福寺東西華縣壇在北門外商)
(水縣壇在北門外項城縣壇在北門外沈邱縣壇在北門外)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各縣俱)
(同)忠義祠(在城内西華縣祠在學宫西商水縣祠在學宫前項城縣祠在學宫内沈邱縣)
(祠在學宫西)節孝祠(在城内南街西華縣祠在城隍廟左商水縣祠在忠義祠東項城縣)
(祠在學宫外沈外邱縣祠在學宫)城隍廟(在西門街西華縣廟在縣治西商水縣廟在西門街)
(項城縣廟在城内北街沈邱縣廟在東門内)關帝廟(在西門街祀漢忠義侯雍正元年奉)
(旨追封忠義侯三代為公爵另立祠祀西華縣廟在東門外商水縣廟在南門街項城縣廟在城内西街)
(沈邱縣廟在社稷壇北)旗纛廟(在北門街西華縣廟在南關外項城縣廟在西關北沈邱)
(縣廟在社稷壇西)龍神廟(在城南門雍正五年奉)
(旨京師裝塑神像各省遣官迎請崇祀西華縣廟在西關外商水縣廟在西門街項城縣廟在城内東街)
(沈邱縣廟在縣治東南)火神廟(在南門街西華縣廟在城西南隅商水縣廟在西門街項)
(城縣廟在城内西南小街沈邱縣廟在南關)八蜡廟(在東門外西華縣廟在東關外商水)
(縣廟在東關外項城縣廟在城内西南小街沈邱縣廟在先農壇西)東嶽廟(在城外東關西)
(華縣廟在縣東橋商水縣廟在城外南關項城縣廟在城内西街沈邱縣廟在縣南關)文昌
祠(在學宫東西華縣祠在城内商水縣祠在城内東街項城縣祠在城内南街沈邱縣祠在火神)
(廟西)四賢祠(在州治西祀漢汲黯宋范仲淹包拯岳飛)伏犧廟(在州城西北五里明)
(正統間建)漢光武廟(有三一在州城東一在商水縣城西一在項城縣明田英詩遐想炎)
(劉運中絶鼉鼃騰躍蛟新蟄四海生靈沸鼎間横空紫氣天無色帝庭假手行天誅白水真人秉黃)
(鉞昆陽一戰無堅敵勢若長風掃枯葉赤眉解甲銅馬降成績不勞兵刃血衣冠争覩入關時自是)
(人心思漢切邦基克復舊山河混沌重開新日月一時感遇會風雲扶起中興帝王業嵳峩古殿今)
(仍存鬱鬱蒼烟森老柏風林瀟䬃動威靈猶似當年擁旌節我來弔古獨徬徨欲認殘碑悉磨滅采)
(蘋誰與薦寒泉瓦爐香冷灰留雪仰瞻御座衮衣明清風不盡有餘烈往來行客幾春秋南山依舊)
(青&KR3093;嵲)趙犨祠(在州治北犨後唐為刺史拒黃巢以全陳宋熙寧間建祠以祀)晏公
廟(在州鼓樓南祀宋知州晏殊)箕子廟(在西華縣治内宋王十朋詩諫君不聽念君深)
(披髮佯狂自鼓琴千古共傳箕子操一時難悟狡童心)商高宗廟(有二一在商水縣西)
(南一在西華縣北長平鄉東上有司春秋致祭)黃帝廟(在商水縣西)楊烈婦祠
(在項城縣城西)賈令祠(在項城縣舊城東祀漢令賈逵)
許州
社稷壇(在城東北臨潁縣壇在城西北襄城縣壇在縣西北郾城縣壇在西關外長葛縣壇)
(在城西北)風雲雷雨山川壇(在城南臨潁縣壇在城南襄城縣壇在城東南郾城)
(縣壇在南關外長葛縣壇在南門外)先農壇(在東門外臨潁縣壇在東門外襄城縣壇在城)
(東南郾城縣壇在東門外長葛縣壇在城東南)厲壇(在城西北臨潁縣壇在北門外襄城縣壇)
(在縣治北郾城縣壇在北門外長葛縣壇在北門外)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各縣俱)
(同)忠義祠(在學宫内臨潁縣祠在學宫西襄城縣祠在學宫左郾城縣祠在學宫内長葛)
(縣祠在學宫内)節孝祠(在城内南街臨潁縣祠在城内北街襄城縣祠在學宫右郾城縣祠)
(在東關内長葛縣祠在學宫東)城隍廟(在城内南街臨潁縣廟在城内西街襄城縣廟在縣)
(治北郾城縣廟在西關内長葛縣廟在東門外)關帝廟(在城内南街祀漢奉忠義侯雍正元年)
(旨追封忠義侯三代為公爵另立祠祀臨潁縣廟在城内北街襄城縣廟在縣東關郾城縣廟在城内長)
(葛縣廟在縣治東北隅)旗纛廟(郾城縣廟在東關外)龍神廟(在城北雍正五年奉)
(旨京師裝塑神像各省遣官迎請崇祀臨潁縣廟在城外瓦店大路北襄城縣廟在南門外郾城縣廟在)
(縣北長葛縣廟在城東北)火神廟(在城内西街臨潁縣廟在城内南街襄城縣廟在縣東北)
(郾城縣廟在西關長葛縣廟在小南門内)八蜡廟(在城北臨潁縣廟在城南襄城縣廟在城)
(南郾城縣廟在南關長葛縣廟在龍王廟内)東嶽廟(在城東臨潁縣廟在城東襄城縣廟)
(在城東北郾城縣廟在東關長葛縣廟在縣東關)文昌祠(在縣治東南隅臨潁縣祠在學)
(宫東襄城縣祠在學宫内郾城縣祠在學宫内長葛縣祠在學宫東)衞靈公祠(在州城西)
(靈井後)漢獻帝廟(有二一在許州古城西一在臨潁縣繁城鎮魏文帝受禪之地故為)
(立廟焉)陳太丘祠(在州治東南祀漢陳寔)西鄉侯祠(在州東古城内祀漢)
(將西鄉侯張飛)蔡孝子廟(在州城南祀漢孝子蔡順每歲四月十五日祭蓋取椹熟時也)
七先生祠(在州學内祀周惇頥程顥程頥邵雍張載司馬光朱熹)楊統制廟
(在臨潁縣小商橋祀岳忠武部將楊再興明王祖嫡記小商橋界臨潁郾城南北各三十里宋楊將)
(軍死事處也予為諸生試大梁數經其地許俗好鬼神歲時享賽豪侈相競叢祠淫祀金碧輝映詢)
(將軍血食所茫如也隆慶五年予舉進士同年洪桐劉君尹臨潁永平王君尹郾城因以語之二君)
(慨然曰此令首務也抵任進父老考圖牒故有祠冇田寖遠莫可復乃於橋北官道隙地為祠祀將)
(軍未竣而二君以治行入為臺諫復得清苑劉君高平陳君相繼尹潁前後經營落成請予文勒諸)
(石遂稍次宋史而為記曰楊將軍諱再興不詳何許人賊曹成將也紹興二年岳飛破成再興起躍)
(入澗張憲欲殺之再興曰願執我見岳公遂就縛飛竒其貌釋之曰汝當以忠義報國再興感謝飛)
(屯襄陽以圖中原遣再興至西京長水縣之業陽殺孫都統及統制滿在斬五百餘人餘黨奔潰明)
(日再戰於孫洪澗破其衆二千復長水得糧二萬石以給軍民盡復西京險要又得偽齊所留馬萬)
(匹芻粟數十萬中原響應復至蔡州焚賊種屯飛敗金人於郾城烏珠怒合龍虎大王蓋天大王及)
(韓常兵逼之飛遣子雲當敵再興單騎破其軍手殺數百人而還烏珠憤甚併力復來屯兵十二萬)
(於臨潁再興以三百騎遇於小商橋殺二千餘人及萬戶薩巴貝勒千戶百人再興死之後獲其屍)
(焚之得箭鏃二升飛痛惜甚張憲繼至烏珠夜遁嗚呼兹毋論宋事以二邑言烏珠驍勇憤怒益兵)
(如毒火燎原臨潁郾城勢且岌岌而再興以三百騎當十二萬之衆力戰而死其英氣神勇自足以)
(褫烏珠之魄矣故張憲甫至敵遂驚潰合境保全藉使再興疑畏不前弗克致死金人奮勇長驅兩)
(邑之民其存幾何自昔禦災捍患具載祀典矧又以死勤事若斯慘烈哉生為烈士殁為忠臣捐軀)
(報國死不旋踵宜岳忠武之痛惜而為之長慟也予昔經其故壘想其裹瘡血戰矢集如蝟披靡馳)
(擊之狀悲風四起白日為匿未嘗不拊橋柱而涕泣淚涔涔下也嗟乎將軍死距今幾百年耳廟貌)
(無存蒸嘗莫薦生於斯官於斯者獨何心哉然則諸君是舉不惟闡幽表烈慰忠魂於既往厲臣節)
(於來茲其於守土者之責亦可謂無負矣劉君名應元王君名印祥俱進士劉君名蚧舉人陳君名)
(燦進士)三賢祠(在襄城縣北潁橋祀潁考叔李膺范純仁)裴晉公廟(有二一在)
(郾城縣東北七里一在新鄭縣北四十里唐丞相裴度平淮西駐節明邵寳記郾城西北五十里有)
(鎮曰裴城唐丞相晉國公討淮西時嘗視師於此後人因以公姓命其城又以命其鎮鎮之中故有)
(晉公祠不知其所創始蓋民之私祀祈豐禳沴往往即焉然非典也吏罔攸司葺不葺惟民歲久且)
(敝比寳來守許行縣道祠下慨然感之乃勸其鎮之民某稍為完修建額於門設主於堂舊者以新)
(陋者以雅有所瞻焉又請於廵撫都御史徐公暨藩臬諸公歲役一人俾繼守勿壊且為定私祀期)
(式主以鄉民耆老有行義者而記其事於石某按韓碑元和十二年八月丞相某至師十月丞相某)
(入蔡然則公駐茲地僅兩月耳非有居守撫治之勤而民之敬愛亦至於是豈公求民民有私於公)
(哉誠於國故在在而感仁於人故在在而孚其車服所臨節鉞所指當有不言而喻者矣然方是時)
(獻俘於朝立石記功卒為忌者所中至有斵碑之舉抑不知碑可斵而其感孚於人者不可忘也不)
(然一戾止之間而城曰裴鎮亦曰裴且記焉至於今者亦獨何哉由此觀之則是非之在民者公於)
(在國其在後世者公於在當時此理之固然無足怪也寳獨念公之在師與賊壘相距曾不數合而)
(從容暇豫若無事焉諸從事方且談笑為樂至形之詩咏則公素定之志夙成之謀優為之才大受)
(之量皆於是乎見之夫惟素也故不可動惟夙也故不可撓惟優也故不可克惟大也故不可測是)
(其克成厥功蓋有不偶然者故凡有志經世之士莫不以公為望嗚呼民懷其恩士服其德立於百)
(世之上而百世之下身其地者如見其人焉寳知是祠之不朽也寳知是祠之不朽也於是乎記而)
(復系之以迎送神辭使歌於享辭曰公將降兮兹城駕風雲兮揚靈繁歌舞兮在庭去千秋兮如有)
(情蠲我俎兮旨我觥右迎神公奄去兮何鄉欻遠駕兮八荒佇城臯兮徬徨裴之城兮召之棠後千)
(秋兮不忘右送神)商高宗廟(在郾城縣西北祀商王武丁)五老祠(在郾城縣)
(儒學内祀金麻九疇張榖張從正王子可山堂老人明成化間建)
禹州
社稷壇(在北關密縣壇在城西北新鄭縣壇在城西北一里)風雲雷雨山川
壇(在南關密縣壇在南關新鄭縣壇在城東南)先農壇(在東關密縣壇在城東新鄭縣)
(壇在城東北)厲壇(在北關密縣壇在城北新鄭縣壇在城東北)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各縣俱)
(同)忠義祠(在學宫内密縣祠在學宫外新鄭縣祠在學宫内)節孝祠(在州治東)
(南密縣祠在城内西街新鄭縣祠在縣治東南)城隍廟(在西門内密縣廟在城内西街新鄭)
(縣廟在縣治東北)關帝廟(在州治西祀漢忠義侯雍正元年奉)
(旨追封忠義侯三代為公爵另立祠祀密縣廟在西關新鄭縣廟在東門外)旗纛廟(在城北新)
(鄭縣廟在東門甕城内)龍神廟(在城西雍正五年奉)
(旨京師裝塑神像各省遣官迎請崇祀密縣廟在柏崖山新鄭縣廟在縣南門内)火神廟(在城)
(西南隅密縣廟在南關新鄭縣廟在甕城内)八蜡廟(在南關密縣廟在南關新鄭縣廟在)
(東門外)東嶽廟(在東關密縣廟在城外東崗新鄭縣廟在縣治東南)文昌祠(在學)
(宫東密縣祠在城内東街新鄭縣祠在學宫内)禹王廟(在州治西南唐天寳元年建)湯
王廟(在州北門内明嘉靖十年建)神后山神廟(在州神后山前明永樂二年有)
(騶虞出於山中因建廟祀神)遺愛祠(在州城内東北祀子産韓延壽黃霸寇恂郭伋卓茂)
黃霸祠(在州西五里)訾僊廟(在州東門外一里許順治十六年廵梁道沈荃重修)
卓令祠(有二一在州東五里一在密縣東三十里祀漢卓茂)馬端肅公祠(在州)
(北門外祀兵部尚書馬文升)忠烈祠(在州南關祀明兵廵道李乘雲)李公祠(在州)
(東關祀明提學副使李夢陽)許魯齋祠(在新鄭縣儒學内祀元儒許衡明宣德間建明)
(薛瑄記新鄭縣西山大隗山之左里曰陽緩元魯齊先生許文正公所生之地也先生世家河内金)
(季其先人避兵是邑實生先生於里中金大安己已歲也縣學有祠以祀先生其事具於碑今碑存)
(而祠廢士大夫之往來與凡民之向學者或嗟嘆以為缺典江西鄧麟訓導邑庠乃即夫子宫墻東)
(隙地搆屋三間作先生像於中以時致祀既而求記於河南僉憲劉公咸公以推余余憶往年過是)
(邑鄧方謀作祠又二年再至祠成久矣鄧之志可嘉哉於乎先生之道之德之學所以紹程朱之正)
(傳淑萬世之人心者固不待後學小生之稱贊而獨念是邑乃先生誕生之地顧祠宇久廢人心缺)
(然無以寓敬鄧能因心興事作新斯宇使凡進謁庭下者如親炙先生若充然有得而退其有補於)
(天理民彜不淺矣遂書其事以告後之人俾無替於承祀云)三賢祠(在新鄭縣東北丁馬)
(保祀鄭子産裴中立王沂公)白龍王廟(在密縣南柏崖山明永樂間奉勅修)五虎
廟(在密縣東五十里三國時關侯張飛馬超黃忠趙雲破曹操於此後人為之立廟)
鄭州
社稷壇(在西關滎澤縣壇在西門外滎陽縣壇在西門外河陰縣壇在北門外汜水縣壇在)
(城北)風雲雷雨山川壇(在南門外榮澤縣壇在南門外滎陽縣壇在南門外河陰)
(縣壇在南門外汜水縣壇在東關外)先農壇(在東門外滎澤縣壇在東門外滎陽縣壇在東)
(門外河陰縣壇在東門外汜水縣壇在東郭外)厲壇(在北門外滎澤縣壇在北門外滎陽縣壇)
(在北門外河陰縣壇在北門外汜水縣壇在城北)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄕賢俱詳學校志各縣俱)
(同)忠義祠(在學宫内滎澤縣祠在學宫東滎陽縣祠在縣治東河陰縣祠在南門内汜水)
(縣祠在學宫左)節孝祠(在州治西滎澤縣祠在學宫西滎陽縣祠在縣治東河陰縣祠在東)
(門内汜水縣祠在縣治西)城隍廟(在州治東滎澤縣廟在西門内滎陽縣廟在縣治西河陰)
(縣廟在東門内汜水縣廟在縣治西)關帝廟(在州治東南祀漢忠義侯雍正元年奉)
(旨追封忠義侯三代為公爵另立祠祀滎澤縣廟在北門内滎陽縣廟在縣治西河陰縣廟在縣治西汜)
(水縣廟在西門内)旗纛廟(汜水縣廟在西關)龍神廟(雍正五年奉)
(旨京師裝塑神像各省遣官迎請崇祀滎陽縣廟在南門外汜水縣廟在汜河口)火神廟(在州)
(治南滎澤縣廟在南門外滎陽縣廟在縣治西河陰縣廟在東門内汜水縣廟在北門内)八蜡
廟(在西門外滎澤縣廟在縣治後滎陽縣廟在南門外河陰縣廟在北門外汜水縣廟在東郭外)
東嶽廟(在州北滎澤縣廟在縣東滎陽縣廟在南門外河陰縣廟在東門外汜水縣廟在南)
(門内)文昌祠(在州治東滎澤縣祠在學宫東滎陽縣祠在縣治東河陰縣祠在南門内汜水)
(縣祠在學宫内)公孫大夫廟(祀鄭大夫公孫僑在州治東明秦金詩瓣香端拜大夫祠)
(千載高風想見之愛士不忘鄉校化濟人猶說乘輿私雲荒碧草迷青塚雨蝕蒼苔卧石碑鄭國山)
(川登眺裏獨留遺愛不勝悲)留侯祠(在州城南新鄭界明高拱碑記龍之為物能升降上)
(下興雲霧澤下土非人所能致也而古乃有豢龍氏者何蓋龍有欲故可以所欲豢之可豢故亦可)
(以屠也雖然此凡龍耳若神龍則不然彼其心無所繫而變化莫可測其所食猶凡龍也即豢龍氏)
(之食亦未嘗不食也然一食即去既不知其為何人而亦不記其為何處夫若是孰得豢之不可豢)
(也况可屠耶漢興佐命之臣三傑為最而三傑中智莫如留侯才莫如淮陰乃淮陰竟以反誅嗟乎)
(淮陰豈嘗反哉徒以其豔於功名之際不能自脱故冇以堅高帝死之之心而遂不能免也今觀夫)
(分地稍遲則失期不至欲王齊急則請假王降為淮陰則怏怏無聊羞與噲等伍信於功名何如者)
(帝固以為信之才若彼而其功名之念又若此使吾在固有所以處之者吾不在則嗣子安能處之)
(處之而不當意信其可但巳乎脱如分地遲奚啻失期脱如欲王急奚啻請假脱如有淮陰之謫奚)
(啻怏怏羞伍噲等嫌釁一起則嗣子者必且為所魚肉而事去矣天下其能如信何故必有以死信)
(而後吾乃可以死此固高帝之心不能時刻忘者也而信亦豈無所以致之者歟悲夫以信之才可)
(以䧺視千古固亦龍也而惜其豔於功名之際不能自脱則其為龍也凡是固始為人所豢而卒為)
(人所屠也若留侯者雖以身從漢决策帷中然或去或來其超然不羈之意已久孚於高帝之心至)
(其成功也侯之則侯食之邑則食固亦漢廷諸功臣伍也而曾未有一毫岸異離羣之迹乃無何即)
(引疾以去謝跡人間使天下之人徒有咨嗟嘆息而竟莫識其意之所在是可得而豢歟抑可得而)
(屠歟然則侯亦神龍矣哉或曰侯不繫情於漢獨奈何繫情於韓而必為報讐嗟乎忠孝丈夫之大)
(致也父之讐弗與共戴天君猶父也有君父之讐而不以報非夫也是故侯之志始終乎是焉惟)
(其志專報主而無所繫於功名之際是故卒有以成志而亦卒無以累其身譬之神龍者惟不可豢)
(因以不可犯也而驅風鞭霆索天下不義之人而擊殺之亦未嘗不為也詎祗為不可豢而巳哉若)
(是則可為留侯也已矣世傳侯先韓人而自昭侯滅鄭遂徙都鄭越百四十有七年而後滅於秦則)
(侯正鄭人也而鄭故無祠予乃特易地一區建祠祀侯蓋不惟鄉人之後進寓景仰之意而父母之)
(邦英爽時臨或亦有所依焉乃予則為迎送神辭俾奏之以樂尸辭曰摧嬴楚兮報韓偕赤松兮棄)
(人間横四海兮神遊懷故都兮暫還溱之水兮陘之山桑麻蔚兮春草斑悵美人兮未來徒怛欝兮)
(心顔)樊將軍廟(在州治内宋歐陽修樊侯廟災記鄭之盜有入樊侯廟刳神像之腹者既)
(而大風雨雹近鄭之田麥苗皆死人咸駭曰侯怒而為之也余謂樊侯本以屠狗立軍功佐沛公至)
(成皇帝食邑舞陽剖符傳封與漢長久禮所謂有功德於民則祀之者歟舞陽距鄭既不遠又漢楚)
(嘗苦戰滎陽京索間亦侯生平提戈斬級所立功處故廟而祀之宜矣方侯之驂乘沛公事危鴻門)
(瞋目一顧使羽失勢其勇力有過人者故後世言䧺武稱樊將軍宜其聰明正直有遺靈矣然當盜)
(之剚刃腹中獨不能保其心腹腎腸哉而反貽怒於無罪之民以逞其恣睢何哉豈生能萬人敵而)
(死不能庇一躬耶豈其靈不神於禦盜而反神於平民以駭其耳目耶風霆雨雹天之所以震耀威)
(罰有司者而侯又得以濫用之耶蓋聞陰陽之氣怒則薄而為風霆其不和之甚者凝結而為雹方)
(今歲且久旱伏陰不興壯陽剛燥疑有不和而凝結者豈其適會民之自災也耶不然喑嗚叱咤使)
(風馳霆擊則侯之威靈暴夫哉)鄭莊公廟(在滎陽縣東南二十里即潁考叔諫莊公之所)
(後人因立廟祀之)武安君廟(在滎陽縣西南祀秦將白起)紀將軍廟(在滎)
(澤縣西二十五里祀漢紀信明正統三年奉勅建明歐陽哲記鄭州滎澤縣西有滎陽舊城漢紀信)
(將軍墓在焉正統三年二月詔封信滎澤侯諡忠烈建廟墓前有司春秋致祭蓋從鄭州儒學訓導)
(郭明郁之請所以表忠義而勵臣節也惟兹滎陽鄭衞之間實為楚漢之地當時楚兵圍高帝甚急)
(漢之謀臣武將非不多也顧無策以出之者侯獨乘王車詐為漢王出降由是帝得脱去羽怒燒殺)
(之夫以項羽之暴所過誅戮無遺侯固知詐必見殺也乃死而不畏其殉上之心亦何烈哉向微侯)
(帝必勢屈降楚項羽當肆憤而甘心焉則漢事去矣雖蕭何守關中韓張為腹心將何所及乎帝既)
(出收兵復振不二年斃羽而成帝業所以傳炎漢四百年之社稷皆侯之力也其忠亦大矣或謂帝)
(既即位爵賞封䘏不逮於侯又無一人為侯推明者皆以為憾以余考之殆史氏之缺文耳否則漢)
(初剖封功臣雖雍齒之讐且不遺焉而何靳於侯耶夫爵賞之報在當時者逸於史而難稽追崇之)
(典在後世者緣輿情而可為嘗觀唐盧藏用為墓碑謂縣令孔奉先修治侯墓以其事上請而所司)
(抑不以達庸可慨歟歴年數百莫冇能表之者宋周潁為廟記載真宗封侯為太尉又為柘大廟宇)
(而隨以圯其制亦未備也洪惟聖朝褒忠尚賢之意無間今昔凡忠臣烈士墓則樵牧有禁廟則祭)
(祀有時著於令典然侯精誠偉烈後千數百年而始顯豈不異哉制下知州林厚奉命惟謹躬詣墓)
(所建廟廟成學正沈衡徵文記之余因述紀侯忠君之大節朝廷褒崇之盛典并以明史氏之缺遺)
(後之人其永覽焉)
陜州
社稷壇(在西關靈寳縣壇在西關閿鄉縣壇在城西門外)風雲雷雨山川
壇(在南關靈寳縣壇在南關□鄉縣壇在南門外)先農壇(在南關靈寳縣壇在城東閿鄉)
(縣壇在城東南)厲壇(在北關靈寳縣壇在北關閿鄉縣壇在北關)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各縣俱)
(同)忠義祠(在學宫内靈寳縣祠在學宫内閿鄕縣祠在學宫内)節孝祠(在學宫内)
(靈寳縣祠在學宫内閿鄉縣祠在學宫内)城隍廟(在州治東靈寳縣廟在縣治西閿鄉縣廟)
(在縣治東北)關帝廟(在州治西祀漢忠義侯雍正元年奉)
(旨追封忠義侯三代為公爵另立祠祀靈寳縣廟在城東關閿鄉縣廟在東門内)旗纛廟(在城)
(東北靈寳縣廟在西關閿鄉縣廟在東關)龍神廟(在州治北關雍正五年奉)
(旨京師裝塑神像各省遣官迎請崇祀靈寳縣廟在城東五底村閿鄉縣廟在西門外)火神廟
(在州治西靈寳縣廟在縣治西閿鄕縣廟在縣治西)八蜡廟(在州治南靈寳縣廟在南關閿)
(鄉縣廟在西門外)文昌祠(在州治南靈寳縣在學宫東閿鄉縣在城内)神農廟
(在州東南大陽社唐天寳元年建明洪武年間修)召公廟(在州治東北)老子祠
(在州東相傳老子嘗煉丹於此後人立廟祀之隋薛道衡碑記自太極權輿上元開闢舉天維而懸)
(日月横地角而載山河一消一息之精靈上生下生之氣候固以財成庶類亭毒羣品有人民焉有)
(君長焉至若上皇䆳古夏巢冬穴静神息智鶉居鷇飲大禮與天地同節非析疑於俎豆大樂與天)
(地同和豈考擊於鐘鼓逮乎失道後德失德後仁皇王有步驟之殊民俗有淳漓之變於是儒墨争)
(鶩名法並馳禮經三百不能檢其情甫刑三千未足息其奸是故潔其流者澄其源直其末者正其)
(本源源本本其唯大道乎老君感星載誕莫測其受氣之由指李為姓未詳其吹律之本含靈在孕)
(七十餘年生而白首自以老子為號其狀也三門䨇柱表鼻耳之竒蹈五把十顯手足之異爰自伏)
(羲至於周氏綿祀歴代見質變文在文王武王之時居藏史柱史之職南朝屢易容貌不改宣尼一)
(覩嘆龍德之難知關尹四望識真人之將隱乃發揮衆妙著書二篇率性歸道以無為用其辭簡而)
(要其旨深而遠飛龍成卦未足比其精微獲麟筆削不能方其顯晦用之冶身則神清志静用之治)
(國則返朴還淳既經鍊形物表卷迹方外蜺旌密駕往來紫府金漿玉酒讌衎清都參日月之光華)
(與天地而終始步其流者則擯落囂塵得其門者則騰驤雲霧大椿凋茂非蜉蝣之所知洪渤淺深)
(豈馮夷之能測盛矣哉固無德之稱也莊周云老聃死秦佚弔之三號而出是謂遁天之形雖復傲)
(吏之寓言亦蟬蛻之微旨皇帝誕靈縱睿按統膺期照舂陵之赤光發芒山之紫氣珠衡日角天表)
(冠於百王明鏡衢尊聖德會於千秋周道云季多難在時九鼎共海水同飛兩日與洛川俱闢天齊)
(地軸之所蛇食鯨吞銅陵玉壘之區狼顧鴟跱黃庭奸宄鄭阻兵禍大縱毒螫將遍函夏神謀内斷)
(靈武外馳應欃槍而掃除仗旄鉞而斬伐共工既翦重立乾坤蚩尤就戮更調風雨宰制同造化之)
(工生靈荷魂魄之賜萬方欣戴九服謳謌乃允答天人祗膺揖讓升泰壇而禮上帝坐明堂而朝羣)
(后昔軒轅顓頊建國不同太昊少昊邦畿各異舜改堯都夏遷虞社歴選前辟義存創造惜十家之)
(産愛兆民之力經始帝居不移天府規摹紫極仍據皇圖下宇上棟務存卑儉右平左墄聿尊制度)
(朝夕正殿不别起於鵷鸞升降靈臺豈更營於鳷鵲憂勞庶績矜育蒼生念兹在兹發於寢寐棘木)
(胏石特降皇情祝網泣辜深存寬簡緋纓知恥畫服興慙天無入牢之星地滅成牛之氣延閣廣蒐)
(考集羣典石渠璧水闡揚儒業綴五禮於將壊正六樂於已崩總章溺志之音太師成功之頌承華)
(養德作貳東朝外正萬邦内宏三善繼離炳曜重日垂明永固洪基克隆鼎祚以維城磐石多藝多)
(才良佐寳臣允文允武為王室之藩屏成神化之丹青致世俗於潤塗納烝民於壽域旄頭垂像窮)
(髮成形獯獊作患其來久矣無上算以制之用下策而難服自我開運耀德戢兵感義懷仁稱藩請)
(朔稽顙欵塞匍匐投掌牂牁夜郎之所靡漢桑乾之地咸被聲教並入提封閩越勾吳不愆貢職夫)
(餘肅慎無絶譯邸遐邇禔福文軌大同自三代之餘六䧺競逐秦居閏位漢雜霸道魏氏則三分鼎)
(峙有晉則偏安江左降斯以後粹駁不分帝迹皇風寂寥千載天命聖德會昌神道變億兆之視聽)
(復三五之規模固以幽明贊協符瑞彪炳千年靈蔡著天性以效徵三足神烏感陽精而表質春泉)
(如醴出自京師秋露凝丼遍於竹葦星光若月雲氣非煙三農應銅爵之鳴五緯叶珠囊之度信可)
(以揚鑾動蹕肆覲東后玉檢金䋲登封岱岳而謙以自牧為而不宰尚寢馬卿之書未允梁松之奏)
(在青蒲之上常若乘奔處黃屋之下無忘夕惕雖蒼璧黃琮事天事地南征火正屬神之禔猶恐祀)
(典未宏秩宗廢禮永言仁里尚想元極夀宫靈座麋鹿徙倚華蓋罽壇風霜凋敝乃詔上開府儀同)
(三司亳州刺史武陵公元胄考其故迹營建祠堂皇上往因歴試總斯蕃部猶漢光司隸之所魏武)
(兖州之地對若相之兩城繞渦穀之二水芝田柳路北走梁園沃野平臯東連譙國望水置𣙗揆景)
(瞻星擬玄圃以䟽基橫玉京而建宇所謂天大道大難幾者矣若夫名言頓絶幽泉之路莫開形器)
(不陳妙物之功難著騰茂實飛英聲圖丹青鏤金石不可以巳)河上公廟(在州南雞足山)
(上公漢文帝時人)姚梁公祠(在州東祀唐梁國公姚崇宋元祐八年建乃崇故居也)
義烈祠(在州治南宋知州李彦仙死節故立廟祀之)龍逢祠(在靈寳縣東門外宋)
(紹聖二年建明弘治二年修)漢高祖廟(在靈寳縣南項城里高祖嘗駐軍於此後人因)
(之立廟明洪武二十七年重修)三田廟(在靈寳縣治南祀孝子田真田廣田慶)許襄
毅公祠(在靈寳縣東街祀吏部尚書進以子戶部尚書誥大學士讃祔焉)王將軍
廟(在閿鄉縣東祀晉王濬)
光州
社稷壇(在城北光山縣壇在北門外固始縣壇在西城外息縣壇在北門外商城縣壇在西)
(門外)風雲雷雨山川壇(在城南光山縣壇在南門外固始縣壇在南城外息縣壇)
(在南門外商城縣壇在南門外)先農壇(在西門外光山縣壇在城西南固始縣壇在西城外)
(息縣壇在東門外商城縣壇在東門外)厲壇(在北門外光山縣壇在北門外固始縣壇在北)
(門外息縣壇在北門外商城縣壇在北門外)
文廟(崇祀啟孔子又另立啟聖祠祀聖公雍正元年奉)
(旨追封祠孔子五代為王爵改名崇聖祠又學宫建名宦祀名宦鄉賢祠祀鄉賢俱詳學校志各縣俱)
(同)忠義祠(在學宫内光山縣祠在學宫内固始縣祠在學宫内息縣祠在學宫内商城縣)
(祠在學宫内)節孝祠(在學宫外光山縣祠在北門内固始縣祠在縣治東息縣祠在學宫)
(外商城縣祠在南門内)城隍廟(在北城光山縣廟在南門内固始縣廟在縣治西息縣廟)
(在縣治西商城縣廟在西門内)關帝廟(在北城祀漢忠義侯雍正元年奉)
(旨追封忠義侯三代為公爵另立祠祀光山縣廟在縣治西固始縣廟在縣治西息縣廟在縣治十字街)
(商城縣廟在縣西)旗纛廟(息縣廟在城南關)龍神廟(在北郊外固始縣廟在北)
(城外息縣廟在南門外商城縣廟在東門内)火神廟(在北城光山縣廟在南門外固始縣)
(廟在鳳城門息縣廟在東關商城縣廟在北門外)八蜡廟(在北門外光山縣廟在南門内)
(固始縣廟在西城外息縣廟在北關外商城縣廟在東門外)東嶽廟(在東門外光山縣廟)
(在北門外固始縣廟在北關息縣廟在東關商城縣廟在北關)文昌祠(在北城内光山縣祠)
(在學宫東固始縣祠在縣治東息縣祠在學宫外商城縣祠在北門内)司馬温公廟
(有二一在州學内宋淳熙間建明天順七年修一在光山縣治西明洪武六年重修以公生於其地)
(也宋葉祐之記故太師文正司馬公生光山實天禧三年十月十八日其祠於郡不知何歲月或云)
(自嘉祐蓋公之名德不獨重於熙豐元祐其在神宗之時固已如日星之昭垂矣中興祠凡屢易紹)
(熙壬子始建於郡東堂水心為之記慶元巳未又移於郡學講堂之西序朔望邦侯率僚吏諸生致)
(敬春秋有事學宫與從祀等然以其在堂序也三歲試士移徙再三而像亦往往非公之舊矣吳郡)
(何侯為守乃闢祠宇稍令崇深復求畫像於公之曾孫倉部郎中述之家仲夏已酉行釋菜之禮奉)
(公新廟以示瞻思焉夫公之履道廸德用舍重輕水心既詳論之而明謨贊道化誠心貫宇宙三代)
(以下無幾矣行可一鄉名傳一時固亦鮮矣若夫自一身而達於朝廷自朝廷而推於天下自中國)
(而及於九夷八蠻人無異詞士有定論雖有私意指擿疵毁而道德之實終於不可掩沒百世之下)
(至即生育之地尸祝而俎豆之非甚盛德孰能與於此何侯為郡不獨考協典禮尊尚先賢而喜直)
(惡佞摧奸護善一言之出斷斷可復一令之行期期可久理財不侵下敷政必自上昭揭公事非其)
(有槩於中不能若是拳拳也昔蘇公疑韓公沒必不眷戀於潮遂為焄蒿悽愴之論焄蒿悽愴固也)
(詩曰鳬鷖在涇公尸來燕來寧祐之嘗因是詩悟中庸之旨曰微之顯誠之不可掩慈湖夫子嘆曰)
(千載不傳之妙也夫子沒絶齒不敢道者五年於兹侯亦夫子之門人也因公之祠乃復誦之侯又)
(刊公傳家集且表廢田專給祠費嘗以歲十月修生初之祠云侯名元壽紹定三年八月記)憫
忠廟(在州西祀陳亨祖)弋陽三公廟(在州西門内)許忠節祠(有三)
(一在府學内一在光州一在固始縣儒學内祀贈禮部尚書許逵)蘇東坡祠(在光山縣)
(南淨居寺内祀宋蘇軾)孫叔敖廟(有二一在固始縣西北七十里漢縣令段先建明洪)
(武十六年修一在固始縣期思鎮)楊行密廟(在固始縣獨山)桐栢廟(在新息廢)
(縣祀桐栢山神)息侯廟(在息縣西南十里祀周息國始封君)息夫人廟(在息縣城)
(西南)賈君廟(在息縣後祀漢新息長賈彪)忠誠廟(在息縣察院東祀黃綰)
河南通志卷四十八
