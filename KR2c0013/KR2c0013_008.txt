欽定四庫全書
平定兩金川方略卷首
天章八
平定金川五十功臣像贊(有序)
金川既平定圖功臣像於紫光閣序而贊之一依伊犂
回部之例其故其義前序言之詳矣兹復何言而不能
無言者誠以諸臣宣力攄猷或定策於樽爼之間或衝
堅於石矢之隊且捐軀盡節者指不勝屈寧忍令冺沒
無聞而弗夀厥儀表彰厥聲名者哉夫用兵盖難言之
矣無應機之謀無識人之鑒而徒俾推轂是藉寇兵而
齎盗糧也温福之僨車朕深引以為愧而阿桂終能集
事朕又略因解嘲至於午夜廢寢當食忘餐吁亦勞矣
夫無此勞而徒曰有兵有將汝其為我征伐則真窮兵
黷武而付其天下之成敗於不問者朕弗為也觀此序
者或諒朕非窮兵黷武之為幸何如之冀何如之而朕
之子孫尚以佳兵為戒苟不得已而用之必深體此序
之意弗以冒昧行焉則我大清億萬年無疆之休基于
是矣前圖逮今甫十六載事故過去者即十分之九為
之愴然而後生疊奮繼前人之光為國家之用林林源
源以出因又為之慶矣其兩被圖形如阿桂之倫豈非
德業之光輝人臣之厚幸而較衛霍英鄂之流更為榮
遇超越乎
定西將軍一等誠謀英勇公協辦大學士吏部尚
書阿桂
西師參贊經歴多年兹為巨擘掄掌兵權(西師之役阿桂為參贊大
臣著有勞績因其嫻習軍務特授為定西將軍統兵勦兩金川阿桂承命以来籌畫盡心不憚艱險用能掃蕩
賊巢大勲克集實為首功錫爵圖形優加章服懋加酬庸之典)誠而有謀英弗恃勇集
衆出竒成勲克鞏
定邊右副將軍一等果毅繼勇公加一等子戶部
尚書豐昇額
宜喜弗動(癸巳夏因促浸賊人勾通儹拉降番潛出滋擾時豐昇額駐兵宜喜諭令就近赴大板昭
堵勦豐昇額得旨時已知有木果木之事又未得阿桂軍營信息恐將綽斯甲布一路兵力分單徒去無益竟
未移兵前往奏至嘉其有識特降旨奬勵之)定見識機後副西路親勵戎衣
遜克爾宗督兵進取國之藎臣勇繼乃祖(遜克爾宗地最險要且在
我軍之後豐昇額督兵進攻或斫寨而入或梯墻而進遂爾得碉殱賊嘉其勇敢無愧乃祖巴圖魯公額宜都
之風因於所襲果毅公爵加繼勇二字以旌之焉)
定邊右副將軍一等襄勇伯成都將軍明亮
獨統一路頗有斬獲姻戚少年世承恩澤(明亮為孝賢皇后親姪
察其少年誠篤俾習軍旅命為副將軍在南路統兵隨即攻取焉尼繼復移兵襲取宜喜山梁遂於北路進勦
尋克日旁沙爾尼一帶亦屢著功績)建績抒忱是用褒嘉俾司將印永靖
筰巴(兩金川既平於其地設鎮安營駐守因授明亮為成都將軍以控馭之)
大學士舒赫德
土爾扈特安集邊城(辛夘夏土爾扈特汗渥巴錫等率全部歸順特調舒赫德為伊黎將
軍經理其事安措極為妥協旋授為大學士甲午秋命統兵勦捕山東逆匪王倫甫六日而蕆事)命入
綸閣速定臨清金川之役未悉端委書旨承行時亦贊
理
大學士一等輕車都尉于敏中
内地土司事須漢字(國家用兵一切事宜率以清字書旨兹金川乃内地土司軍書往来
多用漢字五年以来于敏中始終其事稟受機宜承旨書諭頗著勤勞既加恩賞以世職並賜雙眼孔雀翎圖
形紫光閣尤儒臣從来未有之榮遇)自始至終勤勞弗替相機擬諭厥功
茂焉賜翎寫像儒臣孰肩
兵部尚書一等忠勇公和碩額駙福隆安
父定復叛子嘗愧之(戊辰金川之役大學士傅恒前往經略特以莎羅奔郎卡畏罪技誠
遂奏聞受降木十年郎卡即滋擾隣封其子索諾木益偝恩反噬實深愧前此之姑息非一舉而殄滅之不能
永除後患福隆安因此屢懇赴軍營自效皆未允所請留之禁近俾習贊軍務)是用稽首躬請
出師留於左右俾習規畫頗有嘉謀協予廣益
原參贊大臣固倫額駙和碩親王色布騰贈巴爾
珠爾
伊犂宣力屢立戰功金川參贊仍勵勇忠抱病軍營弗
令奏聞惜竟不起未觀成勲
參贊大臣一等超勇侯都統海蘭察
射巴雅爾超授侍衛洊至都統參畫軍計堅碉險砦無
不先登勇而有謀封侯實應
參贊大臣一等嫻勇男護軍統領副都統額森特
虎鎗隨圍覺與衆殊命往勦賊攘臂以愉閱歴既多遂
參謀議獨當一面亦復集事
參贊大臣護軍統領舒常
八旗子弟總屬世臣菁莪造就命以從軍勇弗搴旗智
堪入幕北路贊機時資其略
領隊大臣一等承恩武勇公加一等男都統奎林
兄終王事至今為恨(奎林乃毅勇公明瑞親弟皆孝賢皇后親姪也明瑞為將軍督兵
征𠞰緬匪陣亡朕每以為恨不忍更令從軍乃奎林力請不已因許之奮勇屢著功績)屢請效力
披堅斫陣心源落落膽氣堂堂世家英器是予所臧
領隊大臣三等果勇侯都統和隆武
襲父卹職(和隆武之父將軍和起𠞰凖噶爾時在闢展為莽噶里克等所害議卹予以世襲子爵和
隆武襲之此次征勦金川不意其其勇敢超衆若此因晉封侯爵)少年老成囊錐脫穎
竟善用兵略日旁寨獨擅偉勲楚材繼出既憐以欣
領隊大臣内大臣都統戶部侍郎三等嘉勇男福
康安
代兄以往繼父而奮(福康安福隆安之弟也)矜許廑勵王臣之藎
登碉奪砦那須蒙甲嘉勇錫名世傳勲業
領隊大臣副都統三等奮勇男普爾普
父是日磾子非弄兒(普爾普之父巴圖濟爾噶爾以都爾伯特部宰桑来降隨征回部於
和闐立功仕至都統普爾普臨陣奮勇頗能繼其父志因特錫男爵)命往勦賊盡力無遺
金戈鐵衣冰山雪窖能入能出敵不敢校
領隊大臣荆州將軍輔國公興兆
憶當國初創業開基宗室王公宣力率師承平襲慶安
享榮華董軍建勲斯為可嘉
原參贊大臣西安提督哈國興
中土回人性多拳勇哈其大族每出將種向略儹拉屢
舉險要中道病殂成功未告
領隊大臣西安提督馬彪
西師效勇早著旂常命勦逆番盡力以蘉搘橋渡河奪
卡據水用濟我師井井有理
原領隊大臣江南提督馬全
挾翼雖英御須造父設非其人良材徒苦陷木果木將
軍僨轅(温福頓兵昔嶺株守不進以所統二萬衆散布各卡遂以分而見少致為賊人所輕儹拉降番
七圖甲噶爾思甲布等約促浸許為内應賊衆各由間道潛出擾温福後路漸逼木果木軍營綠旗懦卒聞風
驚潰温福率十餘人突出遇賊被害馬全在後抵禦遂没于陣英材為庸帥所誤雖加恩贈䘏至今惜之)殿
後捐軀愧惜難言
領隊大臣廣西提督書麟
本非習戰遇戰即奮恐孤父名(書麟乃大學士高晉之子)偉哉後進
功成事定提督欝林攻則壯志守則小心
領隊大臣副都統綽克托巴圖魯三保
本射生手獸無跳走以之射賊探囊物取冐險屢進志
篤且純受創獨重禄養終身(三保在軍營每戰勇往不避矢石因攻甲索賊寨右
臂受傷鎗傷甚劇久治不瘥憐其臂已殘廢免令入直當差仍留副都統之任俾得禄以贍)
領隊大臣副都統法福里巴圖魯烏什哈達
有足如鑷有手如翼削壁尖鋒行無難色領隊奮勇屢
克碉堅羌兒畏之如雀遇鸇
領隊大臣副都統多布坦巴圖魯瑚尼爾圖
木思工噶躍入賊碉督衆鞣膊勇不目逃巴占牽敵俾
無遮&KR1224;番人望之弗戰辟易
領隊大臣副都統扎克博巴圖魯珠爾格德
奎林深入賊刃將及發矢斃之險中救急同心合力共
集大勲寫圖旌壯惇史流芬
領隊大臣副都統咱爾親巴圖魯阿爾都
喀咱奎林及和隆武絶地被遮餘勇猶賈曰阿爾都據
險牽賊二人乃出其功允特
領隊大臣副都統阿爾杭阿巴圖魯阿爾薩朗
跬步皆山面前萬仞無著足處攀騰奮迅遂破札古(札古
即扎烏古急呼之則為兩字)既翹且英人中獅子實稱其名(阿爾薩朗國語
謂獅子也)
領隊大臣副都統穆騰額巴圖魯舒亮
率健銳營訓練有素節制之師五步六步礌䃧叢中鼔
衆身先勞而不伐是用稱賢
原領隊大臣副都統銜納親巴圖魯科瑪
堂堂之陣亦藉出竒潛行僻路附葛踔巇直越峯頂火
攻石碉破二百寨色格功高(科瑪於沙壩山率兵潛行攀陟山嶺為賊所阻即分
兵搶拈色格落喀爾都等處抛入火彈燒賊寨二百餘間)
領隊大臣副都統銜扎濟克巴圖魯伊蘭保
有賊必戰有戰必先率我勁旅攻其中堅志不顧身勇
能知義噶占進棧丹格建幟
原領隊大臣副都統銜扎爾丹巴圖魯佛倫泰
功成一將那保無虞爭前耻後舊風未渝當噶之戰直
進身殞使我心惻優恤惟允
領隊大臣副都統三等信勇公富興
信勇世家志不愧祖(富興為信勇公費英東之曾孫以有足疾不能登陟攻戰而駐守要
隘則甚得力)徒以窳痿艱於步武蠶叢鳥道登進則遲據險
守要千軍不移
領隊大臣副都統德赫布
賊之所恃據碉堅守我之所利拏栅進取知彼知己正
以出竒邀隙攢射善手是資
原領隊大臣副都統莽喀察
索倫善射其中稱最西歸建勲紫閣形繪逞其猿臂搜
彼蟻封不虞創重歎惜何窮
領隊大臣直隸天津鎮總兵噶布什海巴圖魯海
禄
資哩美諾皆樹奇績奪昆色爾攀枝援壁固資衆力率
先必親事定酬庸命鎮天津
領隊大臣貴州鎮遠鎮總兵僧格巴圖魯敖成
甘凉宿將屢立戰功以其驍習俾伐蠻戎於巴布里攻
其恃固乘雪拔之有如李愬
領隊大臣山西大同鎮總兵巴爾丹巴圖魯官達
色
連環火攻國之雄器率領得人無往不利及至近碉斫
門穴孔大呼直入嘉乃獨勇
領隊大臣四川川北鎮總兵賽尚阿巴圖魯成德
沉舟側畔鼓棹為難受創復進其心審丹似若而人不
勝屈指養育八旗報非虚飾(叶)
領隊大臣陜西固原鎮總兵法福里巴圖魯圖欽
保
承平日久敢恃内安永憶文子厥有名言嘉我諸臣遇
兵則奮竭力敵愾世承家訓
原甘肅肅州鎮總兵扎親巴圖魯曹順
始由偏禆洊至總戎騎墻殺賊受傷捐躬賞延於世為
之惜悼季世朱門歌舞以笑
領隊大臣陜西興漢鎮總兵三等義烈公保寧
父没王事(保寧之父納木扎爾以靖逆將軍征勦回部於黑水陣亡卹贈義烈公保寧襲爵因其力
請出師遂允之在軍營屢著功績)襲爵為公不忘忠藎力請從戎雖屬
少年乃如宿將持重戒輕心精膽壯
領隊大臣山西太原鎮總兵特成額
誰謂世家而多紈絝後生可畏不忘祖父(叶特成額為原果毅公
策楞之子其高祖即巴圖魯公額宜都也)是予所嘉是予所憐願予世臣綿
此萬年
原領隊大臣陜西延綏鎮總兵烏爾納
平生若懦戰則倍勇雖屢受傷進不旋踵功成事定賊
寨火延沒於弗值實可嗟焉(將軍等既平促浸賊巢掃蕩數日後噶喇依寨内忽
火起延及火藥局烏爾納督兵往救不意藥轟石飛傷腦而沒為之悼惜因勅部照陣亡例議卹)
原署福建建寧鎮總兵敦柱
披堅破銳突將無前衆志成城而各力宣威震卭筰拉
朽摧枯宜喜已克惜哉捐軀
頭等侍衛扎卓穆巴巴圖魯額爾特
七校護衛無殊衆人及至臨敵其膽包身地道深入木
城超躍遂克勒圍厥功允卓
頭等侍衛楊達克巴圖魯托爾托保
每戰俱全三遇三克勝彼忠嗣(王)耀武漠北漠北可馬
此步而攀冰巘萬仞所以為難
二等侍衛拉布凱巴圖魯泰斐英阿
一木曷支衆檠易舉嘉我諸臣心同力努人自為戰各
有所成攻康薩爾直進賊營
二等侍衛崇籛巴圖魯栢凌
於戰可觀人之立志或挺而前或退而避受傷雖多其
節弗渝如栢凌冬壯矣丈夫
原二等侍衛額依巴爾巴圖魯達蘭泰
或仰而攻或俯而壓仰似鷹抄俯如馬蹋么䯢迹遁鬼
蜮魂銷追奔逐北處處功高
原二等侍衛善巴巴圖魯薩爾吉岱
賊之長伎在於用守反而用之拏柵進取滴博蓬婆威
名遠服惜哉陣亡於阿穰曲
索倫佐領舒克丹巴圖魯特爾惇澈
賊之所懼勁弓長箭飛鋒蝟集對則色變索倫捷手射
番最多每據要害其功弗磨
貴州副將奢特陳巴圖魯興奎
黷武豈願詰戎敢忘因弗得已曉夜徬徨良材總總為
國宣猷寫圖表績永示千秋
(臣)等謹按漢唐皆有圖畫功臣之典盖即古紀
績太常遺意也
國家平定伊犂回部以来將士宣勞翹材輩出金川
彈丸僻處恃其險隘任事諸臣稟承
睿斷决機制勝奪寨攻碉凡閱五年大功告蕆
皇上策勲論賞既張戰圖於
紫光閣因第功臣前後如西師成例圖形系贊盖以
奬勵戎行且見我世臣效命立功所由来者遠
也前五十功臣贊悉蒙
御製後五十功臣則
命廷臣分撰謹附載簡末
(附)奉
勅恭撰平定金川後五十功臣像贊謹跋
領隊大臣副都統奉恩將軍都爾嘉
宗室簡材宣贊旗務西路從征攻戰必預拔臨河碉
克額爾替功績亦優首掄其次
領隊大臣成都副都統奉恩將軍舒景安
日旁之足石包上攻壓梁防賊甲索左峯阿爾古山
大卡既得略寨殱醜所至奮力
領隊大臣副都統墨爾根巴圖魯五岱
維墨爾根領隊則可拏栅拔碉實克致果噶爾丹寺
旁寨並襲攻勒烏圍蜂擁而入
領隊大臣副都統銜噶塔布
揚威卡脚旋據山梁率兵銳進於碾占陽或圍或樸
制賊死命甲索聲援頗稱後勁
領隊大臣副都統喀拉巴圖魯扎爾桑
攻美諾時從梁下壓刀矛並舉殱諸隘狹乘夜追躡
殺賊於橋僧格宗山仰擊層椒
原領隊大臣副都統銜拉布巴爾巴圖魯瑪爾
占
該布達什冒霧前進躍溝穿碉賊棄而遁康薩攻堅
危險弗避拉布巴爾凜凛生氣
原副都統加贈都統阿爾素訥
攻巴朗拉絶巘先登三軍從之以是著稱資哩斯當
鷙若鷹隼大壩殺賊名彰身殞
原副都統加贈都統博靈阿
由納圍前擊當噶拉禦賊鏖戰英風颯沓摧碉越險
因傷殞生不忝祖父晉職加旌
雲南提督常青
駐底未達嚴扼後路壓到斯滿三道並據駐軍要隘
守禦指揮揚聲縱火耀我軍威
原署貴州提督牛天畀
綠營健將掃儹拉境躬犯矢石杵衛昔嶺經數十戰
兵不挫衄臨危授命於木果木
原頭等侍衛加贈副都統明仁
痛父竭節益勵誠藎勦色淜普賊無留燼戰功曰多
沈疴奄遘嘉勞贈卹旌乃績懋
四川松潘鎮總兵五福
斫門殺賊於滅金嶺焚碉燬巢作固山頂馭番土兵
越險踰幽丹壩突入獲其鎗矛
雲南永順鎮總兵劉國梁
滇將進勦獲卡抉藩木思工噶截賊救援榮噶爾博
分兵力撲鼓勇攻碉竟摧犖礐
雲南昭通鎮總兵巴克坦布
前鋒參領簡列行陣屢戰折衝洊授協鎮搤庚額特
鎗箭並發料勝心精得烏夜突
甘肅寧夏鎮總兵斐慎
納圍山梁險不可升列塹閉拒水結冰凝設伏佯退
其出急擊美諾馬奈屢著勞績
原湖北襄陽鎮總兵馬虎
甘凉宿將整旅荆襄達圍攻碉直壓山梁分略寨卡
屢與賊攪戰没行間雄心未了
原廣東高廉鎮總兵西爾努恩巴圖魯常祿保
雪夜賊来犯羅博瓦悉力殱擊傷因兵寡菑則大海
賊後繞攻捐軀科布敢戰名雄
陜西興漢鎮總兵梁朝桂
寧夏部伍心雄膽壯歴戰百餘功高諸將搶碉殪賊
賞錫花翎職超專閫圖炳丹青
四川建昌鎮總兵靈山
由末將簡擢鎮建昌踴躍赴軍勇敢莫當勒圍噶依
前敵百戰屢冒刀鎗金瘡在面
直隸正定鎮總兵嵩安
宜喜從征黔兵是飭克達爾圖餘傷右肋得楞捷奏
賞懋勞宣陟險屢戰身上凌烟
甘肅延綏鎮總兵納爾珠克巴圖魯三德
健銳前鋒資哩先入殺賊據碉戰功斯集遜克爾宗
創重弗懈於科布曲扶傷奪砦
原甘肅寧夏鎮總兵劉輝祖
駐當噶拉搤賊咽喉賊悉全力屢犯不休裹傷力戰
殺賊三百南路功最病亡是惜
乾清門頭等侍衛托克莫特巴圖魯彰靄
裹糧前進薄格魯古陡烏大碉乘勢並取擲火抛彈
發矢應聲拔寨擊賊遂克木城
乾清門頭等侍衛丹巴巴圖魯那木札
桓桓虎賁錫名丹巴堅碉夜劈科布㟏岈勒圍分攻
發賊鉛藥冞入賊阻碉門斧斫
頭等侍衛札拉克巴圖魯進財寳
達圖先登遇濘不跲嗣攻宜喜潛師下壓額爾替城
鎗石如雨努力合圍亦克奪取
頭等侍衛諾阿爾巴圖魯伊立布
托魯古蹊潛行水道回身擊賊應手立倒攖鋒轉戰
受傷則那身輕膽壯臨陣惟多
頭等侍衛布隆巴圖魯岱森保
掘地拏栅出戰不意合攻圍勒呼聲動地戰羅博瓦
不顧傷胷遇敵果敢錫號布隆
原二等侍衛巴爾丹巴圖魯穆哈納
木思工噶丫口峯削奮勇直前賊衆膽落潛乘雪霧
摧巴木通勒圍之役嗟彼攖鋒
乾清門二等侍衛烏爾圖納遜
伏兵林藪賊每弗知突出截殺以此制竒茹寨分擊
絶其来援於石真噶碉奪迎面
乾清門二等侍衛竒徹伯巴圖魯富寧
繄竒徹伯初攻宜喜用命克敵所向披靡於撒撒谷
揮刀躍入鼔怒無前戰功斯立
二等侍衛定凱巴圖魯明山
扼色淜普攻碉據隘進逼勒圍晝夜弗懈定凱錫號
實豈名過阿穰科布奪獲功多
二等侍衛伊史
克阿爾古碉寨旁落面科布曲遇賊手斮宿衛領軍
程功集事茹寨之戰斷賊右臂
二等侍衛德捷特巴圖魯巴達瑪
偏師奮擊所向有功并集羣力利用即戎攻莫魯古
箐林繞越奪砦克碉不避雨雪
原二等侍衛朗勤巴圖魯庫爾德
邁過爾山林深夜黑騰躍而上竟殱羣賊乘勢克取
越險踰梁木思工噶嗟哉陣亡
乾清門三等侍衛噶布什克巴圖魯阿蘭保
日旁夾擊乘賊靡亂戰札烏古殱戮過半越險踰濠
旁掠側出掩彼弗備十不失一
三等侍衛札努恩巴圖魯阿滿泰
志為氣帥敢戰者當宜喜得楞遂屢受傷克札什古
攻碉拔栅不避嶮巇衝冐鎗石
護軍參領僧格巴圖魯新達蘇
衆中出力於巴朗拉洎康薩爾亦所摧塌菑則大海
一鼔遂先受傷不顧遇賊則前
護軍參領篤慶頗特巴圖魯富爾賽
飽經攻戰山險維高從征既久積日為勞奮勇出戰
裹創以待鬪士聞之勝氣斯倍
護軍參領甲圖布巴圖魯額爾伯克
曰甲圖布是云百勝用命獻功實與名稱乃復帶兵
直登山頂連克要隘厥志斯逞
副護軍參領愛星阿
奮身力戰取直右腦於此著名其勇不撓西里科布
勦殺争先衝鋒破敵與有功焉
原索倫佐領塔爾濟特巴圖魯巴西薩
索倫貫射勦敵心雄於博博瓦直上仰攻轉戰山腰
碉卡全獲功成受賞沒陣斯惜
江南漕標副將經勤巴圖魯許世亨
偏禆從征得威猛稱克日古羅奮勇有聲經涉戎行
南北兩路屢戰宣勞論功得附
原貴州參將圖多布巴圖魯國興
初由末弁戮賊獻級屢樹戰功年未三十木思工噶
立柵搶城竟據要隘射賊捐生
木坪土司堅木參那木喀
木坪土司踴躍從戰来我軍營督勵兵弁其衆效命
奮不顧身名與紫閣凡若而人
綽斯甲布土司雍中旺爾結
綽斯甲布於賊甥舅乃明順逆輸誠恐後来我軍營
率衆助攻悉力督戰襄我成功
鄂克什土舍圖克則恩巴圖魯雅滿塔爾
鄂什土舍錫巴圖魯何以錫之於色淜普繼攻西里
晝夜力戰受傷弗恤嘉號斯擅
綽斯甲布土舍綽爾嘉木燦
綽(爾)嘉木燦亦能勵衆彼由身先故能共用其衆效
命屢有克捷是亦宜嘉為諸番法
屯練土都司舒克丹巴鄂巴圖魯阿忠保
曰阿忠保督戰勇往衝入寨巢重圍擾攘殺賊十數
血積刀痕絶久乃蘇羣番羡云
小金川賞給頭等侍衛穆塔爾
維穆塔爾識機效順寄孥從征言則必盡察間審塗
軍行得力傷因慣戰寵榮京職
布拉克底頭人阿爾莫巴鄂巴圖魯雍中爾結
頭人則微乃列功臣嘉其健勇名殿百人繪真製贊
錫爵酬金風兹誠藎共勵一心
(臣)等伏讀
聖製平定金川五十功臣像贊并序事集五年功成百
戰
辭懸日月
義炳丹青
武烈
文昭垂示萬世兹復
勑(臣)等次第任事宣力效命諸臣自副都統提鎮侍衛
將領以及土司番目與有成勞者為後五十功臣
俾列名圖像附贊於後(臣)等曰侍
禁廷備聞
聖訓金川用兵事非得已凡選將調兵量材授任審度
機宜禀承
方略無一時不上厪
睿慮無一事不仰奉
廟謨當羽奏飛馳軍情萬里封函甫擘
批決如流或晝有所思不傳餐而亟
詢之或宵有所計不安枕而晨
訓之以故賊無遁形戰則必克故賊或偽欵以緩我或
請受降以誘我且潛伺後路以邀我皆經
聖明洞燭嚴
勑軍營勿通檄諭及兵弁往来以故賊計日窮勢日蹙
而我師之攻碉奪砦身冒矢石者或
錫號遷階以旌之或
賞恤慰問以拊之以故人自為戰志益奮勇益勵用克
詰我戎兵以勱相我成事自將軍參贊領隊將備
以下悉蒙
授律得與酬庸而(臣)敏中日禀
睿謨乃以筆墨微勤荷蒙
恩命與前五十人繪圖
系贊與夫涉險摧堅之力衝鋒陷陣之勞出竒制勝之
能授命捐生之節咸得炳耀靈臺垂光簡冊此
諸將帥遭逢之幸而益仰
聖主裁成造就之
恩俾得與平定伊犁回部諸(臣)後先輝映傳示無極也
(臣)等謭陋無文奉
勑編譔謹據事實綴緝成韻不勝榮感慚悚之至(臣)于
敏中(臣)梁國治恭跋
平定兩金川方略卷首
欽定四庫全書
平定兩金川方略
藝文一
平定兩金川鐃歌十六章(謹序)
大學士(臣)于敏中
定西將軍阿桂以乾隆乙未十二月盡得金川之
地遂進兵圍噶拉依賊巢丙申二月四日克之獲
逆酋索諾木暨其兄弟屬黨檻車獻俘越八日露
布馳達
行在
上適以告功
珠丘禮成
駐薊州之桃花寺
景祐翕集
皇心穆愉衢氓軒鼚扈旅忭賀
上展閱紅旗立成凱歌十章復
製為郊勞紀勲之辭合前此勒烏圍誌事之作又各十
章通為三闋
授工肄習被諸管絃於
東巡迴蹕
郊臺陳纛拜
天將士謁見時譜以為勞還之樂而以仗前鐃歌樂曲
命(臣)敏中為之(臣)謹案蔡邕禮樂志云漢樂四品短簫
鐃歌軍樂也黃帝岐伯所作以建威揚德勸士也
漢有朱鷺等二十二曲列於鼓吹謂之鐃歌魏晉
以逮隋唐並沿其制篇繫以名義各有取(臣)自惟
弇陋不足探岐伯制作之原又未能闡鷺鼓合曲
之奥慮無以宣盛美答
明詔然(臣)竊幸叨塵
禁近(臣)職又在文章溯自軍興以来承
旨書事記睹略得什一謹依次詮叙撰鐃歌十六章愧
於樂府無似僅僅塞責而已惟是鐃歌體裁大抵
言戰陣事其詞質其義淺至于推原
制勝之由臚述
握鈐之要則歌曲無得而詳焉(臣)日侍
左右仰見
聖天子於兩金川軍事前後五載
籌筆勤勞實非管蠡所能窺測其梗概尚得約舉而粗
陳之當軍書旁午
詢問郵籖時無間輟奏函既擘則
批答指授弗愆晷刻或晝有所思不傳餐而亟
咨之或宵有計不安枕而晨
訓之以故事無停機而捷若應響若夫軍營啟事往往
繪圖以隨
上披覽輒用丹毫乙識其處
示以竒正機宜遵而行之屢有克捷或
旨未至而閫外所籌適相脗合每每得利以得賊無遁
形而戰則必勝又賊人藉以緩我者偽為納欵設
以誘我者請往受降而其所潛伺者則在截我後
路
上皆洞燭其奸
敇毋與通檄問雖末弁亦勿冒昧出營且所在嚴防勿
使夾壩得逞賊人於是計日窮而勢日蹙又我師
攻碉奪砦身冒矢石勝則錫號遷階以旌之或偶
得創則必撫賞詢慰
廑念不置將士於是勇益勵而志益奮然遇嶮巇難進
必戒毋輕率而捷書每至
聖心惟盈滿是凛用能膺
昊貺集鴻勲人但知成功之盛而不知
一人之焦勞審慎所以致此者誠非易易也(臣)因作歌
而序及之冀申區區悃欵以達詠蹈之誠至(臣)猥
以庸下廼得蒙
渥恩授世職
賜翎雙眼圖形
錫贊榮寵實逾涯分則又非長言短引所能罄其銜感
之忱者也
聖略宣
皇威鬯風行電激物震盪物震盪聲靈馳靡堅不破高
不摧曩西域版圖廓二萬餘里我疆索兩金川敢
抗干自作不靖適自殘五載底績除兇頑春風吹
鐃入桃關奏凱還虎臣羆士皆騰歡
右
皇威鬯一章十六句
索諾木僧格桑貙生羆狽附狼始蠻觸相尋奚事
斧斨越數歲益蠶食鄰境遂各罹其殃矧聞維州
之謠禍心包藏浸假約束是偝
恩德是忘勢在不得已整我戎行師出以慎動罔弗臧
用乃聲厥罪懲厥狂
右慎行師一章十七句
赫斯怒兩軍指巴朗拉從風靡取達圍克資哩西路角
之南路掎約咱既得卡丫敉革布什咱復其疆里
險如達烏安足恃鉦擊柝應俾狂魄震褫夾擊威
洊雷駛
右掎角攻一章十五句
小金之屏曰僧格宗猱攀不度堅碉如叢我軍先
登摧枯振籜冞入其阻直抵美諾布朗底木追圍
窮林厥子喙走厥父就擒汗牛板昭傳檄帖伏儹
拉悉平軍聲赫濯
右儹拉平一章十六句
促浸酋為逋逃藪罪惡尤鞠旅移指討厥比周徑
阻雪積我軍遲留彼潛伺徼&KR1224;逞其狡謀降番應
之紛相投屹然南路整衆還輈新壁壘厲鋌矛遂
進次乎日隴之陬
右討促浸一章十四句
簡我禁旅勇且健七千其衆一敵萬統以將軍旗鼓建
定西印
授西路進南路是副聲並震奬率趫材馳敢戰搴旗摩
壘士氣奮履險如夷兵不頓有若熊虎懾鼯鼴儹
拉全境薙株蔓曾不旬日收復徧虩如霆一何迅
右迅霆復一章十二句
八旗兵来如風西路入谷噶通南之隘克馬尼拉
窠卡大如礪釃三路心力齊一阻險功在西喇穆
山日則口據默格斷其後八旗兵勇可賈綠營衆
悉鼓舞
右八旗勇一章二十句
我軍馳先聲醜徒志以離竄渠伏冥誅械獻貮負
尸七圖及蒙固縳之如連鷄系拏側累来檻致於
京師咄哉窮猿僵禍速焚林貽
右窮猿僵一章十句
北路險曰宜喜賊死守限尺咫絨布移兵循塗西
指綽斯請留願效驅使出竒制勝賊披靡冒雨揚
兵兵為洗扼山梁築吾壘
右扼宜喜一章十二句
乘勝攻賊拒遏堅碉矗重壕掘康薩爾山徑險且
崒鹿角如麻憑阻轇轕我軍薄之若排闥曷深曷
巍一躍而越踞厥巔鞣厥穴木思工噶取如掇臨
高壓之下視巉巖蒙葺氣吞力隨拔
右越重壕一章十六句
河之西穢棘不可窮元戎決勝合力攻俾賊顛不
得顧趾不得容日旁以右羅寨柵棄而逃羸豕蹢
火其崖垠照熻赫五十里間地為赤賊潛喘餘燼
灰飛將軍從天来
右河之西一章十四句
夾河陳軍相望風雲通氣益壮噶爾丹既攻建瓴
注之扼彼衝清後路勝筭雄狙伏為患惟遜克爾
宗梯牆砍穴如抉䕺後路清賊勢窮世臣繼勇勲
名崇
右後路清一章十四句
昆色爾高騎脊危拉枯下瞰烈焰飛菑則大海鞭
一麾竒謀百出克勒圍八月中夜半時月光鏡膽
寒妖魑狡有三窟一窟固已摧磨盾馳木蘭八日
来紅旗
右一窟摧一章十一句
西里既剗卡角斯折彼頑不靈螳斧當轍索隆科
布屢摧其堅安布魯木迅掃其孱舍齊暮擣雍中
朝搴盡撤藩以入巢幕岌焉賊境日蹙百纔一存
釡底羣聚遊魂曷延
右釡底魂一章十六句
賊負固噶拉依困獸猶鬭四面圍批其腹心外不
支甲襍獨松潰河西馬邦拾芥彼自隳陸罝水罟
會我師環以巨礟焦灼期計窮乞命俘渠魁罪人
斯得逮旄倪穴蟻迅掃無留遺定以百戰誠若斯
右穴蟻掃一章十二句
武功&KR2041;
珠丘告禮成
駐蹕露布適報策勲懋賞下
明詔遂奉
慈輦東狩還奉
郊勞儀獻纍俘於
社
廟崇善歸美尊上
徽號
親製紀功碣勒太學第功臣次宴紫光圖其貌屯師設
鎮洽聲教億千萬禩安笮徼
右
武功成一章十六句
平定兩金川雅(謹序)
協辦大學士吏部尚書(臣)程景伊
維
天佑我
皇祚日熭露濡罔弗俾乂乃儹拉促浸悖道偝
恩蜩沸徼外相倚毗作慝僻陋在圉未勤我武士日引
月延稽奉
天討兇酋狃我寬政滋負阻以狂鄰番朘蹙籲捄恐後
皇上明罰敕法授律元戎爰整旅以征之批卻𨗳窽悉
禀
睿算儹拉土舍僧格桑以鋌走斃移師促浸屢毁其巢
賊弗能搘旋自潰逆酋索諾木窮蹙就縛厥母姑
姊妹晜弟頭人之助惡者咸俘以組無或漏網出
師五年辠人斯得維
聖天子天造神斷除暴安邊景爍隆古而
皇上歸德於
天
祖歸福於
慈寧歸功於將士
謙德彌劭禮洽慶行(臣)惟樂以象功詩以詠德成周之
盛伐獵狁威蠻荆平淮夷省徐土詩人美之辭列
於大小雅(臣)誠不文無以踵跂雅材然由詞翰通
籍參直
綸扉且蒙
恩以文字教𨗳庶常吉士為職宜有徵述蹈詠
鴻謨於萬一不揆檮昧撰平定兩金川雅四篇謹拜手
稽首獻焉
苞蘖儹拉肇舋按旅徂征遂平之也
維參曰伐維井曰絡奠我戎疆弗以勤我略維井
曰鉞維參曰旗衛我戎疆弗以勤我師(一章)
我略遠矣我師肄矣苞蘖其間誕蜂螫是肄昔也
戎疆今者異類(二章)
於皇我
皇怙冒萬方肆蠉蠉蝡蝡曰予好生是常之紀之綱既
飭既匡俾弗越畔以狂我以寧我疆(三章)
蠢彼狂番羝觸于藩肆虐于鄰肆虐于鄰促浸于
援相濟以惡釋怨而昏伊鄂什是朘伊革布是殘
(四章)
皇耆乃武孱者鳩之獷者劉之彼凖夷弗若彼回部驛
騷(叶)擴二萬餘里奉我
皇猷矧兹小醜敢為賊為蝥予曰有連帥予曰有爪士
撤戍于滇韎韐濟濟惟庸蜀羌髳踴躍執鞭弭(五章)
班斕之山山險以砠岩岩約咱亦孔之紆自西自
南兩軍袪袪剔其灌莽載襄首塗(六章)
師之徂西委委蛇蛇如取如携造攻自達圍資哩
從風或梯之楫之至于明郭宗曾莫攖我鋒(七章)
師之徂南繩懸索度以復侵地以存革布胡墨壟
溝愆於五步(八章)
帝簡虎臣代帥其軍冞入其阻匪棘匪安天子甲木蹶
其藩垣肆隆登美美火烈具藩蒙固其梁美諾其
疆西師會之翼翼洸洸貙逸于穴我獲其貪狼(九章)
寇之窮矣走以伏莽女厲女爪牙女結女心膂女
軼我池阿女騷我安堵女自罹
天刑寧貰女釁鼓薄言震之惟
天子之武(十章)
寅威索諾木納我叛人守險拒命
簡帥濟師審戎機以摧堅銳也
猱之升矣孰又教之猱之隕矣孰又劭之功噶當
噶因壘造之桓桓其征二甄導之(一章)
功噶嵺嵺昔嶺嶢嶢賊憑其樔萬仞横碉其心孔
壹我士氣則淆擾我和叙彼也往也梟(二章)
帝曰女桂女親臣世臣女佑德于純女展采于勤女進
策女勲女退輯女軍既有寅威女統中權曰亮曰
昇額左右女以後先(三章)
帝咨于桂練士在精師干之試畀女中兵健銳之勍索
倫之英濟以火器有礟有槍(叶)有彈有䋲其徒七
千為戎伍式型(四章)
帝咨于桂女出西路亮取其南循桂之步我士馬飽騰
我番夷忻附我糗糒充儲我甲兵繕富同力同德
以踣戎宼(五章)
帝咨于桂惟元惡大憝戮弗可貰或育其箐林或遘其
俘繫或怇虐湮淪或力脅反噬克澣其衷尚宥厥
躬予生生是恭亶
上帝之庸(六章)
桂拜稽首受
命于師率其勁旅伐鼓揚&KR0008;日隆關開殷其鞴靫北山
之北蟄戶驚雷曾未浹日儹拉以恢串夷載路鋌
險而潰(七章)
周阹師武臣力克承
睿策悉俘羣醜武功成也
周阹蕩蕩獸依其羣迒之[夙-歹+ㄙ]之其榿其樠有川灝
灝有峯嶙嶙一夫重閉萬夫逡巡(一章)
桂揚
皇武束騎懸車相其厓澨以棧以䒀動於九天靜於九
淵進自谷噶擣其中堅(二章)
亮統其師揚麾馬尼亹亹昇額宜喜旌移牽之綴
之勢為犄角右翦左屠勒圍在握(三章)
堂堂結陣肅肅銜枚獸窮于阱人或獸哀綽窩斯
甲議欵翩来格桑有孥格桑有骸惴惴以獻霽我
洊雷(四章)
寇之窮矣屢乞我容寇之既憩屢背我惠昔于女
鞠育女叛何速今女網是觸于女顛覆(五章)
維仲之秋徼月昭昭張我周阹毁寇之巢維仲之
春谷風發發張我周阹躪寇之窟(六章)
衝車其舒束矢其樗寇降于軍其母其姑寨垣既
垝寨夷既痏寇降于軍其兄其弟(七章)
維索諾木遯不可得率其醜徒奉其符敇朱組纍
纍其麗不億(八章)
帝巡春甸告功於
陵捷書晝至實
皇祖式憑捷書之至
帝閔且矜閔我戎士矜我邊氓(九章)
帝曰班師来左右靖共吏以綏馭兵以折衝昔者異類
今也提封金川之平
天子之功(十章)
凱澤
聖武既昭行慶秩典申無疆也
凱矣澤矣肇敏戎功薦兹
茂績于
祖于
宗纘其朔漠暨青海奮庸(一章)
巖巖岱宗儲福單厚日觀月觀升恒孔壽洽此膚
公愷樂
聖母(二章)
穆穆
宣尼萬世之師薄采其藻舍奠攸宜
帝臨泮林有秩其儀(三章)
帝乃時巡懷柔百神于齊于魯憺其九垠士女欣欣室
家臻臻(四章)
廼蠲田賦廼給丁錢廼廣庠序廼禮高年廼清狴
岸廼䘏兵屯廼第嘉頌曰偃武修文(五章)
凱師至止
帝勞于郊淵淵鷺鼓嘒嘒笳簫振振袀服韜努垂櫜覲
于
天子拊抃陶陶
恩言錫爵惟五載劬勞(六章)
廼獻囚俘于
廟于
社我
皇受之
午門豁閜厥徒實繁束項械踝嚘嗢哀生厥形醜䰩
正我典刑
恩不再假(七章)
惟兹武成
帝不自推謂
聖母之釐敉寧載奏豫順以時煌煌
玉冊加
尊號允徽(八章)
惟兹武成
帝不自居謂羣力孔都延世以爵求形以圖式是萬世
七德誕敷(九章)
武功既定
皇心載寧
聖有謨訓萬里勒銘萬里勒銘近於辟廱(叶)既伯既偃
述我太平於萬斯年展也大成(十章)
平定兩金川雅(謹序)
工部侍郎(臣)董誥
乾隆四十一年春二月定西將軍(臣)阿桂等既克
金川俘獲逆酋索諾木暨助逆番衆二千餘人露
布馳奏時
皇上方以集勲
謁告
兩陵
駐蹕桃花寺浹旬祗奉
安輿東巡守告成
闕里夏四月大軍振旅
皇上至自岱宗行
郊勞禮於良鄉翌日
御午門行受俘禮
盛典具舉景鑠宇宙(臣)幸槖筆
禁庭躬覩
光烈爰仿古江漢常武之體謹撰雅歌十六章章十六
句以𨗳揚美盛(臣)竊惟常武諸詩所薄伐者獵狁
所濯征者淮夷徐戎其地皆近在晉魯之封域非
有赫濯威靈憺於徼外也而詩人猶張大其事傳
示無窮盖周之九畿自采衛而外實即羈縻之國
其為内地者不過三千五百里幅員亦既狹矣而
侯甸之間亦且疆以戎索不習其聲教故宣王玁
狁淮徐之師遂以為式闢四方王猷允塞豈如我
皇上丕凝景命孔厚皈章肇屯伊犁封庫車葉爾羌諸
誠彼土爾扈特遠閡殊域亦且擾義馴仁敂關内
附蠢爾金川密爾松茂世受冠帶為我土司誕敢
鴟張不義薦食于其鄰番己巳之役我
皇上恢湯網之仁俾得蠉蠕于
覆露普汜中者又二十餘載乃終自稔厥辜慝延逆䜿
與儹拉之僧格桑相倚作奸不可牖迪於是我
皇上申命元戎授以
廟算批亢擣虚冞入其阻戰士用命爇堞摧碉梯雲躡
雪鏟險而夷遂克生縛兇渠敉寧番部以視周時
玁狁淮夷之功卓越萬萬矣(臣)不揆檮昧竭其毣
毣之思作此雅歌雖文不逮古而事遠過之(臣)寔
自慶(臣)遭之幸辭曰
於昭
聖德侯旬侯宣侯疆侯理至於金川金川底績我師来
還蕃人載歌載歌丞然昔鴞于屋今鷺于田穰田
彧彧巇道平平旆旌悠悠檻車闐闐陳俘
闕下俘贏二千(一章)
俘之来矣葽方秀矣
勞師於郊飲以酎矣既至而飲乃
賜之又杕杜既賡采嶶既奏羣(臣)稽首
天子萬壽
天子之謨靡遐弗究
天子之武暨天所覆
聖武聿揚
聖功聿懋(二章)
皇帝曰吁予告爾儕兹惟
上帝眷我
郊柴惟我
列祖降福孔皆我二三臣以爕以諧越士用命朝夕偕偕
乃&KR2041;厥功于刮耳厓予惟敬德必慎必齋如云予
武則匪予懷(三章)
匪予懷矣良欲敉矣矧我威稜亦率俾矣崑崙峩
峩流沙瀰瀰踰嘉峪關二萬餘里我耕我屯我西
鄙矣蔑爾金川曷足侈矣我出我車不得已矣不
得已矣彼干紀矣(四章)
嗟彼郎卡促浸是疆憶歲戊辰彼猘而狂我將膊
之帖耳道旁惟霆孔威亦露瀼瀼爾果克悛寬我
刑章曾未一星爾復披猖世濟爾惡貙則生狼比
狼作奸曰僧格桑(五章)
曰僧格桑澤旺之獍昔逐于狼我拯諸穽忘爾仇
讐結為婚娉爾獍爾狼庶若爾性狼乃弗若鞾
夷是併獍則狽矣惟狼所令侵鄂克什弗及于正疆
吏飭之怙不改行(六章)
相爾怙惡如莠斯崇我之鋤爾則如撥麷不速爾
鋤屢廸爾蒙謂爾蠻觸習爭為風誡爾諄諄或牖
其衷爾衷不牖爾耳則聾莠之既&KR0034;稼胡以豐易
吏置帥乃
命修戎(七章)
帝命修戎于彼儹拉我鼓淵淵我騏馺馺我踰桃關巉
岩稠沓兩道鳴&KR1076;響與山答巴朗既披資里旋&KR1932;
鞣僧格桑自堂徂閤澤旺乃禽頭垂翼搨雛將安
飛疇其嘯合(八章)
有嘯于林其猱其猩其魍其魅其惟狼聲逐狽驅
狼載厲我兵當噶爾拉貮師是營功噶爾拉元戎
是征道於昔嶺雨雪縱横不虞困獸鬭且獰猙桓
桓貮師衆志成城(九章)
桓桓貮師
天子所右陟爾元戎必殱此寇更簡熊羆朱祲貝胄吉
林索倫賈勇欲售一掃游氛儹拉再晝旗指促浸
以擬我彀谷噶不支馬尼不守釃三路兵風驚雨
驟(十章)
西自羅博擣其中堅南自宜喜批其脰肩一軍絨
布如台斯聯如苞如流翼翼緜緜賊巢幕上猶翩
以躚謂有卭籠層築山巔謂山彌高梯棧鉤連鳥
翀欲上退翮而旋豈有神軍能降自天(十一章)
自天降矣神不測矣惟色淜普盖巑崱矣惟彼喇
穆盖危仄矣賊拒于西匪不力矣拒匪不力亦既
摧克賊黨騤瞿軍門扶匐窖獻胔骸髮凋膚蝕曰
僧格桑則已冥殛(十二章)
拲其遺妾械其頭人冀拗士怒士怒必伸寧俾戎
首苟免厥身超距而前戰屢勝頻跳鋒驚豽帶矢
竄㕙紛紛顛墮豀流頓湮遂俯勒圍壓其門闉時
南路師亦抵河濱(十三章)
夾河而軍聲連哮虎礮發雷轟炬然日午寨六十
餘一夕焦土既下勒圍破竹以斧彼噶拉依如魚
潛罟我兵復来自噶咱普集三面圍斯獲逆䜿逆
族逆黨後先俘虜(十四章)
三捷乃告百禮有庸
頒爵于
廷啟功臣封圖形於
閣肖功臣容
帝謂元戎汝尤功宗冠緌章服
嘉賚叠重匪惟
嘉賚為光為龍更以爾勞成諸辟雝
宸章睿藻炳耀鼖鏞(十五章)
既
謁
橋山
孝思惟則
望
嶽以燔
祠
聖以疈乃
格于
祖豆籩是飭夏五月朔陳儀平墄
奉
號
慈寧受福千億惟我
皇帝讓善抑抑
聖善不居益昭
聖德於萬斯年配
天作極(十六章)
平定兩金川雅(謹序)
翰林院編修(臣)翁方綱
(臣)竊稽揆竹素伊自軒帝肇除九淖造鐃角鼓鉦
以震不庭不享虞征有苖殷克鬼方周詰戎兵遏
蠻服庸蜀羌髳微盧彭濮具列於典誓若乃神謨
密授摧堅洞幽雷霆嘽焞響徹千萬里外詩書所
載罕臻焉
皇帝至德廣運道光丕冒協氣旁流憺燿八極煌煌
豐碑既三樹太學矣蠢兹促浸儹拉負固一隅自作不
靖以大動
天威罔或於逭
皇帝命將選旅兩路進勦
親授方略金鼓從天而下千崖萬谷靡有匿景爰屢拔
其石碉摧其木城克其山梁卡隘冞險奪要官軍
前後數百戰飛騰環合遂克烏勒圍直搗噶拉依
逆酋索諾木并其兄弟及黨惡大頭目等悉就擒
俘罪人斯得兩金川平露布捷
聞
皇帝以大勲慶集敬告
東陵
西陵祇謁
岱宗祝迓
慈釐告成
闕里旋
蹕舉行
郊勞之典次日獻俘
闕下威暢禮偹恭上
聖母皇太后
徽號普天愷樂酬庸銘功
帝文炳燿鏗訇金石丕丕乎貞符之上軌也昔孔子叙
錄周之篇什自選徒出征勞帥還師典文之詩多
于大雅之什見之孔穎達曰論功頌德之詩多在
大雅又曰二雅為樂章之正經是也(臣)幸得奉職
詞垣恭際
聖武布昭
日月光華鏡燭宇宙六幕之内無不瞻詠舞蹈玉潤而
金聲(臣)竊不揣愚昧敬附詩人雅歌之義撰雅十
二章敢拜手稽首以獻其詞曰
皇武有赫威光下布金天西顥蕩平遵路震乎如霆霈
乎如澍翔兮如風濡兮如露如秋斯栗如春斯煦
如日星垂如江海注山川萬靈助我奮怒
天聲遠揚鏘鏘朱鷺(一章)
蠢彼金川種附氐羌接九土司卭筰夜郎噶拉依
巢勒圍相望瀘河經焉夾以崖岡綽斯甲水繞出
日旁番碉番卡亘之山梁豈其險遠敢肆䲭張豈
其不悛敢抗顔行
命師兩路以剪彼狂以綏蜀陬以靖蠻疆(二章)
恩波滂涵庶邦無不霑川省緩征爰暨陕甘暨經過各
省於楚滇黔我旅巖巖有翼有嚴八旗勁兵克奮
克戡健銳火器士如虓甝吉林索倫雄猛䟃𧽼皆
一當百颯爽氣酣歌舞長驅自西自南(三章)
金川如釡底雷峯盤互谷噶丫口諸山梁相附喇
穆喇穆横碉斯據我師繞出之奮勇齊赴進克馬
尼靡堅弗仆促侵南路卡角其戶庚額特之西壁
窄自固
天討殛之實恇實怖其器自裂火不得炷我軍三面雷
鼓其怒踴躍大呼穿雲飛度嶮巘千百層一線直
注(四章)
兜烏丢烏其碉其隘滴博蓬婆雲間雪外杜甫所
誇秋風旌旆
天筆考之即色淜普界博羅瓦山梁建瓴所會諸峯一
掃更突峯之對格魯瓦角又其要隘日則丫口迤
邐相對莽莽林箐勇氣百倍一發萬努礮石&KR1503;磕
投奅填隍同聲一快(五章)
既壓既衝抉其重墉更越重壕鉤援臨衝既拔康
薩爾全勢胥從我武益揚直窮其蹤噶爾丹寺遜
克爾宗昆色爾拉枯乘勝進攻於川於原夾擊重
重沙石飛轟或磔賊於半空電鋩星鋒祥光熊熊
露布奏功暢
行幄金風兌秋正中(六章)
捷音棧驛飛遞於西八日而至喜氣同之於勒烏
圍於噶拉衣於喇嘛寺雍中舍齊賊既窮蹙搗穴
弗支妖㺑驚豽縶來纍纍水静山空耀我
天威桃關紅旗接踵來馳綠樹凭窗入
帝歌詩(七章)
帝謁
兩陵大禮慶成環拱百靈萬祜是承惟
耿光是繩惟
大烈是膺
帝秩於
岱嶽備禮備樂惟
慈福是祝惟
慶典是渥
帝告成於
闕里既多受祉惟
聖治同軌惟
聖心同揆(八章)
既多受祉郊臺良鄉卉木依依朱櫻綠楊鳴螺交
作鐃吹洋洋
帝御黃幄勞賚有章詰戎
家法舊典逾光翼日獻俘告
廟升香
帝御午門大樂鏘鏘
宣示武成喜溢萬方(九章)
萬方之喜皆
璇極之祉恭上
崇號載申
福履萬方之澤
萬福之錫
聖日之照
慈雲之式爰及酬庸行慶叙功
紫光畫圖卿雲融融
恩滂施博先郊圻齊魯耆庶壽穀暢我篤祜(十章)
自古未有
宸藻光輝辟雍戟門四見
豐碑自古未有
天風卷阿由秋轉春三聽
凱歌自古未有捷音遠播藩部臣僕萬方来賀自古
未有百戰膚功七千里外三捷旗紅(十一章)
昊天之純釐我
皇受之
昊天之景命
皇武惟耆定環萬萬國同風樂愷日出入處極大瀛海
蕩平遵路設鎮駐兵於萬萬年同我化成(十二章)
平定兩金川雅(謹序)
内閣中書(臣)汪學金
乾隆四十一年春定西將軍阿桂圍噶拉依賊巢
悉定兩金川地
皇帝詔舉告功之典二月甲寅謁祭於
東陵禮成將軍等攻克噶拉捷音以是日達
行在乙卯露布至具言逆酋索諾木及黨屬二千餘
人悉就擒獲俘送
京師
皇帝命宣捷中外在廷之臣咸以為
天討既伸罪人斯得
睿謨炳耀坐見萬里踴躍跂頌見於歌詠按金川以蜀
徼土司厥酋郎卡首作不靖煩我師旅
皇帝釋而弗誅得保其屬以延喙息不十年違信偝德
侵撓鄰境其子索諾木與小金川僧桑格相比數
出盜諸司寨落畺吏禁之不可事聞於
朝
皇帝曰吁蠢爾不若狂悖昏暴厥罪底於弗赦于是聲
罪肆伐剪定儹拉進討促浸會師期久淹功未即
底
皇帝乃命阿桂為定西將軍豐昇額明亮副之誓士申
律分道並進禀受
聖策所向克捷期門佽飛之材吉林索倫之衆挽強破
的一當千百靡險不砥靡堅不頽糗糒芻茭之費
悉出
内帑不以銖黍累民秦隴巴蜀里衎晏如成功之日
策勲振旅
皇帝行勞還之禮三輔之民環
郊臺而觀聽者駢肩叠跡欣喜抃蹈(臣)世受
國恩綴秩省掖凡
綸綍渙發幸得窺見崖略不自揆量謹撰平定兩金川
雅三篇叙述兹事始末拜手稽首以獻
摐鼓用武也酋鬨於蜀鄙
王師討之破美諾也
摐鼓彭彭師于岷江出自桃關于卭于駹匪我興
師酋跳我畺
皇武有赫讋是蠻方(一章)金川之酋齒諸土司有蜀之鄙
我餔我糜突其藩維惟儹拉是欺阻塞大化六師
是移(二章)或號於林我師救之或蹶于機我
皇宥之六事毋違匍匐恐後大小率從以載以覆(三章)謂
地既載不汝有殆謂天既覆不汝有疚易危而安
匪人則獸昔也仇讐今也婚媾(四章)惡木之隂弗刈
則蘖蠕蠕之喙角噬于穴于穴于闥吏莫之遏維
州之謠實為我賊(五章)我武滔滔有旟有旄師出自
西隳其崇碉我武洸洸有芻有粮師出自南掩其
封狼(六章)汝音嘵嘵汝趾趫趫老雄在檻酋逋以逃
師入美諾定大板昭悉獮悉薅毋或讙以呶(七章)小
金既平莫我敢攖反側既寧百蠻震驚蒐我軍實
厲我戎兵
命我師武巨憝是懲(八章)
鈐符將軍阿桂受
策進討遂克勒烏圍武功將成也
鈐決之符皇皇
帝謨正域我
皇圖率俾海隅威以弧矢罔不伏以趨蠢弗率教以罹
天誅(一章)
帝命阿桂惟汝揚武總是戎旃義聲先路予惟汝一德
汝弗畏險阻同士卒甘苦(二章)曰豐昇額汝攻宜喜
(叶)曰汝明亮攻自馬尼
帝命阿桂汝作士氣我入旗子弟洵果且義(三章)明亮簡
卒自南徂北逾于河西日旁遂克
命豐昇額會軍西路繼勇超羣定西之助(四章)桓桓定西
師如豐隆如羆如熊扼遜克爾宗曰海蘭察曰額
森特糾糾干城酋慄而讋將軍帥之一月三捷(五章)
山碉㟅㟅如林如叢酋乘于墉我師震以攻雷車
磤磤如颷如㷊酋觸于藩我師固以完(六章)康薩砉
矣昆色㨦既扼其吭且鎩其羽矣天厭逋酋既誅
既殛獻彼罪孥泚其殘魄(七章)其&KR1594;如㵫酋聚而泣
孽童駭奔墟其郛邑勒圍岌岌兩阹既集不疾不
徐
王師是入(八章)捷書夜来
叙門既開嘽嘽焞焞歡聲如雷木蘭于田合圍於原
我部我藩頌
天子萬年(九章)
師貞將軍阿桂蕩平噶拉依獻囚入覲
慶澤覃洽武功成也
獸之既窮師貞有功踰科布曲至于雍中莽有伏戎
既罹于罿取其殘凶(一章)爾酋纍纍厥角稽首縲
之梏之及其妻與母爾曰險可恃疇為爾守爾孽
既盈我赦弗又(二章)上告
天子武功既成
天子受之告於
前寧
廟
社是宜百神式馮刻石于學皇矣
駿奔(三章)
畿南有臺殷其如阜虎臣來歸在
帝左右
天子勞之衆拜稽首惟
天子明威臣力何有(四章)
帝曰平蠻惟阿桂首功
賚汝異數爵汝以上公畫
紫光閣師武臣是同誕敷
文德遂櫜我弓(五章)
帝御于門執俘囚以告
行慶施惠式歌且蹈遂
率廷臣上
聖母尊號穆穆顒顒
天子之孝(六章)有德丕顯有威斯怒我受
命既固耆定九圍敬弗逸以豫于萬斯年以篤
皇祜(七章)
平定兩金川方略
欽定四庫全書
平定兩金川方略
藝文二
平定兩金川擬樂府十首(謹序)
翰林院侍讀學士(臣)陸費墀
天無物不愛而雷霆必有加聖人無物不愛而鈇
鉞有不得已兩金川土司也庇我
皇仁以長其子孫而敢為變負詭蹤密比始則侮戕厥
類以相夸咤繼益狂猘狺噬自絶於
燾載其曷可勿討於是
授斧鼓行翰飛焱發克定攢拉兇孽喙駾入於促浸移
師索逋窮厥阸阻而蜂屯蟻聚未遂迅掃乃
簡元戎集勁旅而進之兩路夾擊不旬日其地復定乘
勝冞入若高若堅薄而登之靡不摧阤遂克勒烏
圍師武臣益鼓勇輯志奇正間出務抉穴巢逆黨
窘蹙相聚竊喘於其噶拉依峯徑彌險并力死守
我諸路軍合環攻而拔之俘其渠係其拏兩金川
悉平旋師奏凱營正置鎮永俾安帖煒哉煌哉
仁涵義制之極軌矣(臣)職在記注仰惟我
皇上宵旰籌筆决機制勝之用雖未能詳也而
誥誡指諭之大端戰勝攻取之節次以逮今者
茂儀
覃澤之布濩幸得以載筆所及述而歌之以志私忭取
古樂曲裁斷其義損益其音為詩歌十篇拜手稽首以獻
擬巴渝舞歌
宋書樂志曰俞兒舞魏曰昭武舞晉曰宣武舞其初本
漢高時因蜀徼外板楯蠻效順而作故又稱巴渝舞
因地為名兩金川實惟四川邊外羈縻之地負固偝
德申討而平之舞以象功謹效是曲
孽之牙蜂自嘬蕭斧在錡
帝曰罔以小勤大彼懵弗知要約偝弱肉恣饕越封界
卭籠其室築以倍怙兇稔惡曷可誨振
睿畫(叶)
睿畫如天罔弗屆禽殱草薙覃矣
棱威闡無外
擬華黍
束晳補笙詩序曰時和歲稔宜黍稷也五年之間
命市粟顧役以給饋餉而蜀中頻歲豐穰民食裕焉泌
彼綿雒茂於八區莫莫稠華秔黍載旉
皇軫兵食千里流輸顧殘巨億恤彼丁夫天助我順岐
穗合稃轉粟於塗羡金於閭
帝曰勞只汝輓汝趨民曰樂只我餟我餔聯營列校飫
乃餱糈以克上最惟
帝之謨
擬獸之窮
唐柳宗元之辭獸之窮奔大麓天厚黃德狙獷伏
又曰驅豺兕授我疆今師行若神儹拉就平僧格
桑窮竄入促浸因取其義焉
枹一援天狼威首巴朗拉次達圍再蹴資哩欻若
摧兩軍夾擊爾曷支突岩峭阯緣以隮克其美諾
折箠笞封狼生貙貙不顧父禽子竄足以仆逋之
藪逆之助移招搖抉雺霧
擬雨雪曲
梁陳間有此曲義蓋出於大雅采薇之篇而辭實
不稱按詩序云采薇遣戍役也其詩曰雨雪霏霏
曰一月三捷今兩金川地寒多雪而士卒鼓勇履
險如夷屢戰克捷以底成功謹以激壯之音歌之
連山何嶜岑沍陰夏積雪么䯢怙厥嶮恣睢罔知
慄彍弩衝輣勢凌軼蝟曷敢鋒蟻曷垤㸌若春陽
鑠凝冽一朝羌笛吹韶律
擬猛虎行
古相和歌樂府解題曰晉陸機辭言從遠役不以
艱險改節也我健銳火器吉林索倫黑龍江諸勁
旅攀越岩箐氣壯熊羆兩路將率禀承
廟算百戰百勝洵所云矯矯虎臣者矣
高不使鵰先騰下不使猱先登壯士厲猛氣崆&KR3156;
安足憑桓桓出
禁旅實勝馳先聲東兵擅騶發部曲咸驍英
申命授元戎掎角交軯轟一鼓重壍越再鼓幽岩傾為
賦從戎曲何如猛虎行
擬鶴樓峻
晉書樂志曰漢鐃歌第七曲巫山高改為鶴樓峻
今取以歌
天兵鼔勇深入賊境攻碉卡越重險之績也
因山為峻其樓石且窟且伺羅千百
天兵薄之勇無敵一軍入其西谷噶摲羅博&KR1290;色淜普
&KR1154;若&KR0008;遜克爾宗旋踣之喇穆日則連&KR2012;&KR0008;一軍
入其南馬尼轢拉窠戡木谿之隘尾長錟或隘其
吭或拊背醜徒氣奪心膽碎出温禺骴及其拏朋
奸聚慝終安賴
擬仲秋獮田
古今樂錄曰雖有文德不廢武事順時以殺伐也
乙未仲秋
上行獮木蘭而勒烏圍之捷
聞
兵可分亦可合電掣曳風歕欱西康薩爾南日旁
越壕縱炬勢各張兩軍夾河荼火望别將出竒後
路清(叶)井底有蛙隧有螳喪厥憑恃犇踉蹌祅旗
顛靡收寒芒是夕中秋月滿匡披叢抉穴士氣揚
聖人歲獮武不忘和門夜半飛露章新藩舊部齊稱慶
稱慶慕
德辭無飾詰戎勵將皆
帝力
擬中和樂舞辭
唐貞元中作其序曰仲春之首紀為令節象中和
之容作中和之樂今年仲春
上以軍事大定謁
陵告功是月丙午攻克噶拉依甲寅紅旗達於
行在則唐樂所云浹歡情必均同和諒在茲者為令
日言之益當矣
攻賊先攻心奪地先奪魄壯哉西里戰迎刃遂破
節科布曲一鞣索隆古再蹠舍齊及雍中舉之裁
旦夕嗟爾狐鼠羣曷當貔虎力豈不圖苟延境蹙
衆乃逿數重圍之嚴環礮攻以亟乞命亦何遲就
擒罔得脱(叶)二月春方中桃關捷書驛
勝算先及之告成覲
前烈
行殿煙柳環
馳道里旗覿歡聲傳宿扈佳氣盈廣陌
擬介雅
隋書樂志曰上夀酒奏介雅取詩大雅君子萬年
介爾景福也今效之以頌
上掖
慈輦祝
釐岱宗還而晉上
徽號承
歡歸美焉
凝和
篤嘉慶戢武
歡芳辰青旗出翠麓
鳳艒轉龍津願持山作
夀日觀升曦輪(一章)
神秀五嶽宗
福祉三元集順時
德禮崇拜
恩鮐稚浹載歌
鸞旗邁錫類
歡心洽(二章)
徽稱儀
大德
冊
寳瓊瑶光
慈蔭同垓埏雝雝禮樂昌天中啟令節靈貺式嘉祥(三章)
擬勞還帥歌
晉張華撰凱歌之一
上告功
闕里
鑾回
親勞凱還將士於郊臺獻馘受俘策勲飲至
製文刻石乃頒
詔天下敷澤中外也
采芹藻
還清蹕有巋郊臺曩嘗
勞西師今復此告勣
詔諸將前行抱見禮公侯伯子男咸世其爵(叶)受俘宴
凱亦及帷幄臣圖形系贊
紫光壁穹碑煌煌仰
天筆
布大惠於海㝢内維外綱從今幽遐曶爽永永享寧謐
平定兩金川詩(柏梁體一百韻謹序)
工部尚書(臣)嵇璜
欽惟我
皇上
道洽八紘
功德七昭
煦堯封之化日四表光華
扇禹甸以和氣九垓暨訖輿圖式廓直控星源月竁
而遥奔走偕來不遺葱嶺天山以外瞻蕩平者咸
遵道路同文軌者共輯車書詎當玉壘之遐陬爰有
金川之小醜跳梁成性爭曾起於蝸封制梃宣威
命早懸於魚釜
天子仁敷肆赦度擴生成
温綍特頒
鴻慈再造自此七旬羽格應率舞於
虞階何期一面網開輒嬰鋒於
湯鉞貙羆互繼還萌吞噬之心蛩駏潛依妄逞跳踉
之技實刑誅之自速宜討伐之重加
帝德聿昭
神謀乃斷建旌旄而並進路啟桃關飭徒衆以爭趨兵
揚雪嶺移屯輓粟仍通巴棧之西置站飛書直達
沈黎之北蓋不得已而始用斯有所向而無前矜
鼓勇於先登霜鷹乍擊懾攻堅於再接風鶴還驚
啞啞則幕盡啼烏狉狉而林惟走鹿彌天稔罪何
隙地之能逃對日羞形乃當宵而自遁在游魂暫
假業經立伏冥誅而首惡猶存豈得反淹顯戮竚
申威於獲醜務冞入其犁庭
特命定西厚集勁旅好整以暇即看鵝鸛重張賈勇有
餘更識熊羆盡奮訊俘囚而得路早清伏莽之羣
冒雨雪以乘機倏剗重濠之壘從天而下批亢擣
虚間道以攻注坡驀澗聯愬武古通之隊各著良
謀蟠風雲蛇鳥之形都騰勝彩誰工抱首笑鼠技
之胥窮何策偷生快燕巢之頓失自潰周親之黨
獸已亡曹盡俘煽惡之徒鱗無漏網馳來露布歡
臚徼外之聲偃得星戈喜浹寰中之氣悉本
睿謨之廣運常握勝算於先機動惟厥時功遂成於百
戰威克允濟勲適蕆夫五年乃
咨秩宗爰諏吉日仰作求之
世德神肅
珠丘迓滋至之
天庥道光玉檢心源洙泗指川上以怡情禮展宫牆望
杏壇而覿範布涵濡之
渥澤蠲賚頻施欣瞻就之烝黎扶攜恐後於是迴
鳳艒返
霓旌修
勞帥之文舉受俘之典競宣鐃唱同歌凱樂之音生致
渠魁咸識睢盱之狀率敷天而共慶敬上
徽稱儷倬漢以為章光騰
宸藻金符載錫用列爵以酬庸
紫閣重開復銘勲而泐贊祥流區㝢喜溢班聯(臣)博
考曩編彌欽
聖武擬夙沙之受版倍著威靈較指霧以&KR0802;戈尤彰赫
濯蕪詞效頌雖無當韓碑柳雅之遺葵向抒誠竊
自儕巷祝衢謠之末謹獻詩曰
聖人御宇撫八埏
至德上邁羲與軒以守兼創大業全漸被寒谷生温暄
遠人面内歸屏藩二萬里拓輿圖寬衆流宗海星
共垣
王道孰不遵平平梁州古域井絡躔絶徼遠距為金川
儹拉促浸番境聯往者郎卡獷且頑蠶食鄰壤貪
而殘元臣銜
命莅塞壖天狼頓落天弧弦厥酋震懾如窮猨我
皇大度真如天毁巢不忍破卵完但令蜷伏毋窺邊鼠
輩詎必膏戈鋋
大君包蒙荷矜憐黠謀應自消欺姦枯株已仆蔓忽延
狼狽相負苞蘖連初侵革布虐燄煎旋吞丹壩垂
饞涎區區蝸角抵觸蠻么䯢未足勞誅駢詎知怙
惡竟不悛疆吏開諭徒更番
聖武布昭怒赫然薄海内外皆黎元一方忍獨嗟倒懸
爰
命申討掄桓桓儹拉驚悸膽已寒旅拒尚恃危巢堅
王師迅捷疾走丸拔幟早自登崖巔立收美諾指顧間
妖狐一窟血染殷促浸乃作逋逃淵含沙鬼蜮忽
見干惡盈罪大不可原
宸斷遠燭操幾先
曰咨汝桂寄閫專倡勇健銳爭揚鞭左掎右角搏且搏
攻心直擣惟中權羅博瓦經修蛇盤飛騰疾上趾
壓肩淜普喇穆何巑岏卭籠林立交攀援一軍宜
喜駐未遷綽斯甲效前驅前夾河瞥見囊沙填日
旁寨落披榛菅遜克爾宗俄摧燔康薩昆色轉戰
艱勒烏圍破亡關鍵乘勝下壓勢愈便雷霆砰擊
礮火掀西里直入雲根穿科布雍中旗爭搴貔貅
十萬環其[田耎]噶拉依窟豕伏跧盡生獲之羅行轅
紅旗一丈馳星韉剋期八日達薊燕是日
法駕
橋山還山寺駐馬桃花鮮忽聞吉語霽
帝顔歡聲殷地連郊㕓集勲五載慶乂安典禮博考
咨儒官岱宗秩祀
皇心單初𤾉藹藹翔華旃祗迓
慈禧綿釋奠
闕里用告虔宫牆肅肅通心源
屬車所至趨騈闐如春之澤
丹詔傳緩除奬賚周無偏解阜載譜南薰絃津門新波
迎
玉鑾奏凱正值歸師遄
郊臺日朗旗斿翻
凱歌元聲徹雲端
皇情怡懌
異數頒龍騎
賜出從天閑策勲列爵圖凌煙受俘申賀蹌鵷班
鴻稱敬上
文母歡錫類四㝢介祉繁告成太學琬琰鐫
聖謨端藉
鴻文宣並勒番境垂
瑶篇從茲笮徼安耕佃仁濡義鬯周瀛寰文經武緯長
陶甄綏豐永慶於萬年
平定兩金川詩(四言謹序)
浙江學政(臣)王杰
乾隆四十一年春二月甲寅將軍(臣)阿桂等捷書
驛
聞攻克噶拉依賊巢全境底定盡俘逆酋渠衆二千餘
人請尅日獻
闕下羣臣稽首畢賀
上欿然曰從予之力惟
天惟
祖
宗綏佑予一人俾予受茲介福於
文母載集大勲克懋前勣遂
祗謁
兩陵奉
皇太后安輿東巡
岱宗
告成
闕里並
勅所司
行慶
薦功備舉茂典如制(臣)竊惟
國家德澤聲教涵濡漸被久道化成弗遺荒裔金川
本冉駹吐蕃之遺種西南夷中最稱險遠顧儹拉
促浸其為隸屬土司則一也乃僧格桑搆釁反側
索諾木助逆狡狂負恩干紀辠大惡極我
皇上奮乾斷以討不庭揚天聲而清邊徼用是簡方召
之臣總熊羆之師席捲虔劉迅掃羣醜蓋我師深
入數千里裒兇鞠頑傳郅支之首刈谷蠡之庭甫
五載武功耆定謹按周官大司馬九伐之法有曰
馮弱犯寡則眚之暴内陵外則壇之負固不服則
侵之犯令陵政則杜之其自蠻畿以至蕃畿四夷
三服不得倖免而合方氏除其怨惡使無相侵虐
形方氏正其封疆使無有孤離成周全盛時邱羌
巴蜀各以鸞鶼文翰來王胥是道也如二酋者憑
山阻水壅
王命以肆虐播毒光天之下豈容一日逋誅遡昔戊辰
之役
王師壓境斬偵諜良爾吉而渠魁慴伏乞命我
皇上宏湯網之仁爰命納降所謂聖人之用兵若櫛髮
耨苖所去者少所利者多也今則謙之六五所謂
利用侵伐征不服也由前言之服而不柔何以示
懷由今言之叛而不討何以示威而不得已用兵
之心如前此
御碑所云寓義於仁則後先有同揆也至
大聖人選勵將士審知地圖與夫先幾制勝之
睿略則又有難以一二窺測者(臣)再奉
恩命視學浙中欣逢
大捷謹依古撰擬四言詩一章辭旨輇陋直陳其事
竊附出車江漢之義云
丕鑠
聖德函育煦嫗日竁月&KR1208;莫有違啎西域即叙益恢戎
索(叶)耕屯伊犁穡人告穫(叶)疆理諸回天方臣庶
土爾扈特率部内屬(叶)全歸衛拉悉有蒙古(叶)中
外禔福罔不順序(叶)繄兩金川棲碉鳴咮刮耳勒
歪習險而鬭(叶)蠢爾郎卡夜郎自倨昔在戊辰彼
衆其遻相臣視師奸酋授首(叶)帖息以來咸就統
馭彼昏澤旺縱厥逆豎曰僧格桑狼貙所乳蘖芽
其間日尋蠻觸(叶)攻圍鄂什恣其貪暴(叶)聽約歸
巢復侵鄰聚怙惡梗化不可誡諭示之福禍昏戾
如故以師臨之卡築柵樹曾是巽耎遷延猶與坐
甲裹糧賊將益固苟撫而安增防置戍無所憺威
則逞彼狙
帝有明訓&KR0832;然西顧彼獷不懲忍殘我[孑(焉-正+?)]易其守臣俾
專邊圉(叶)疇仔國輔董諸軍事(叶)疇其老謀往贊
機務虔受方略偕我額駙禡牙策遣桃關天射(叶)
䡘䡘洸洸指西南路疇速飛輓芻糧屝屨俾討軍
實轉饟以裕尅期進師斑斕山駐先擣中堅搤其
吭嗉砯崖䃔䃧奅投新鑄旋破約咱賊始騤瞿度
力不支先期脱兔布朗郭宗跡賊竄處旺遂就擒
并覆厥家(叶)檻送於京械手係脰(叶)厥父已俘子
將焉如(叶)賊罪貫盈而生是覰乃索諾木黨惡相
助恃其阻深蛩負狽附更煽羣醜以為連絡(叶)敢
肆豨張噬猶困獸(叶)作為豺虺披猖昏夜(叶)竊斫
我營干掫不預抗我顔行戕我跗䪒我乖重閉彼
伺不虞(叶)當輪僨轅勣用不續(叶)
皇帝曰吁其又可恕立取旺出刌膾以䥨區别勇怯申
律按誅(叶)更選勁旅霆激電騖期門羽衛領隊先
駈(叶)吉林索倫奔屬載聚(叶)哮悍毅勇并銳以赴
戈鋋彗雲鞲靫雷野(叶)虎夫豹騎肉薄凌遽小挫
益厲彼驕我怒尋收美諾月捷報屢盡儹拉地挾
日攻取帥臣上言(臣)忿且懅祗承
睿算乘勝翦除繩橋朝縛革舟夜液獠江澎汃箐林滋
茂(叶)千尋一綫九折十步攀援而上躡景超虚(叶)
不翅而飛以身騰翥環龜鼓儳四萃兼舍(叶)拔壘
刳塹鎗䶪矢注衝隆競進火燧迭舉彭贔駭轟熛
焱烈熾(叶)大呌搏敵皆裂氣吐崴㠢掣跌賊骸撐
拄餘悉膽落扶創逸去焚其寨落走其守禦天社
何有地險失據賊衆乞降僧俗男婦(叶)籍其健少
隨營走趨轄以屯土荷戟而怖悉彼所有氊罽鹽
布牛羊滿阹糌粑載塗(叶)番酒&KR0008;&KR0008;青祼千秅
帝嘉羣帥錫馬騏馵元狐孔翎好整以暇(叶)巴圖魯號
帝錫慶譽我武愈揚樂與敵遇雨不知濡寒不知冱仰
攻下壓瞥若颷霧巖鈎水漉搜剔逐捕賊窮趫黠
載僵載踣竟殞其軀天獄無赦(叶)賊黨見窘環跽
而呼窖屍出獻求緩須臾(叶)髑髏糢糊請洗血涴
帚髮紅黃缺齾如踞函其馘級騐實無詐(叶)我師
冞入洋洋長驅(叶)傳檄所之番樂來迎(叶)萬牛臠
䏑萬夫簞壺(叶)導以竿殳願忠效勮我攻其堅掎
角啓胠絶其飛梁樓塌磡倒(叶)藺石渠答有巢莫
護一洗勒圍靡險不到(叶)番地轉敵賊無所措兩
軍夾水如䱷人䱷如羝在藩如鳥入笯露版星馳
旌門春煦萬里紅旗如夜嚮曙
東西橋山聳誠望慕
泰嶽
孔林載紆
鑾輅臚歡
慈寧受福則那(叶)
郊勞
廟獻人神悦豫第乃勲劼飲至而飫犒賞將士帛粟府庫
存卭定筰寬租休輸還師袵席若時雨雨參旗玉
井祲廓氛抪七羌九氐轉相告語無若逆酋睯不
覺寤父子繼戮兄弟俱獲(叶)今我種人無少無耄
(叶)服事
皇帝永戴無負(叶)面内歸誠有祝無詛同我太平年豐
物阜(叶)
皇帝神聖治臻從欲(叶)兼容并包天覆德寓孰有不恭
揃披弗嗣(叶)
皇帝神武羣策在御龍韜虎鈐密運廟謨(叶)决勝善斷
戰德伐謀(叶)金川再平萬方輻輳(叶)南北車書東
西尉候(叶)令肅江源化覃區夏(叶)禁韎兜離象胥
鞮鞻並陳王會咸奉正朔(叶)趢趗三五較功非夸
(叶)朔漠青海
前烈允爥(叶)鞏丕丕基長世受胙(臣)作凱詩以協朱鷺
平定兩金川詩(五古二百韻謹序)
宗人府府丞(臣)竇光鼐
(臣光鼐)稽首頓首言(臣)伏見
皇帝陛下天運神斷致討兩金川五年之内躐險除梗
肆靖番徼
勒功美諾勒烏圍噶拉依
告成太學
駿業
鴻文巍煥莫並(臣)伏惟自古帝王功業之成必有詩歌
商周雅頌皆經宣聖刪述著為經訓唐憲宗翦除
藩叛其臣韓愈則有元和聖德詩平淮西碑柳宗
元則有皇武方城雅撰述功績皆稱能事至五言
始於漢魏敷陳時事間有長言而樂府雅頌多尚
簡韻唐杜甫輩始盛為長篇紀事古人稱為詩史
韓愈因之其辭雄奇怪偉輘轢古今而紀功之什
獨不概見臣嘗伏讀
御製西師詩指事屬辭詳犁顛末以史為詩郁煥鏗鍧
聲諧韶武善盡美具生民以來實所未有(臣)每吟
誦舞蹈不能自已輒忘陋劣妄擬形容謹依
御製碑銘所紀作五言古詩一篇詠歌用師之艱難且
欲以推明
聖人不得已之心昭示來者垂為金鑑述事求詳遂積
至二千言狂不知裁徒增慚汗
天討兩金川辛卯歲初役既事丙申春二月朏翼日(叶)
露布迅飛翰羾來未旬歷
皇帝上
陵還歡呀闐畿陌(臣鼐)趨東郊忭蹈陪芾舄展采方
告功彛章隆率昔乾坤鋪鴻藻灼爍快良覿仰維
聖躬勞幾載勤指畫紀述思雅頌巴渝竊多恧羲娥揚
景光繪繪固難悉(叶)溯自殷周盛羌氐來不隔亦
越漢西南夷種雜卭僰在唐吐蕃驕餘蘖遲殄熄
歴代羈化外由來示勿絶(叶)洎我於
朝初近徼土司置(叶)差鱗傍桃關犬牙錯疆場儹拉
與促浸小大自區異(叶)儹拉性不常促浸尤剽賊
其人習角鬭其俗尚巫覡岷峨蟠地絡秀頑别支
脉隂岑叠穹霄連天集鋒戟林篁蔽高深黝儵氣
霧積湓流中宛轉經巖遞渹湱禹乘徧隨刊偶然
遺嵌隙因緣營峻巢鷙鳥困騫翮羣居友豭鹿侣
遊鼠鼪鼫往者從師征嘗曾受符檄安撫假頭銜
恩許世其職詎意莎羅奔恃險志蠶食遂與小金川勃
諍搆訟鬩頗類猿王孫異居而齗齚
皇帝歲戊辰聲討罰既釋
湯網恢廣野謂宜心面革不思並生育而復孤
大德野性譬貪狼貛也實生獥有蠢僧格桑鄂什肆轥
轢守吏&KR0616;理諭所以明順逆諄誨至再三亦未辭
屢迪既乃抗顔行
大師爰致詰(叶)羲爻戒否臧愞躁義均斥奮武僧格宗
至節歲元黓萃鴞聞弦驚瞋鱡見綸避(叶)長驅搗
空虚逆父早見穫首禍猶稽誅追逋藪應剔如何
索諾木公然為羽翼蓋茲二逆酋同惡連肘腋緩
則觸蠻爭急則唇齒借相倚駏與蛩相狃虺與蜮
頓有假足走毒甚含沙射伏莽美卧興么麽豈強
敵魯雞之不期蜀雞伺其殆叶追思木果木義憤
填胸臆是時臣阿桂當噶整師出(叶)
特詔授將軍仗鉞總戎律(叶)佐以邦之良方召各因利
(叶)重簡健銳營三千心惟一(叶)暨吉林索倫皆足
一當百綠營更掄豪裳甲鬱怒激一鼓振
天聲美諾重盪滌甲春取谷噶馬尾分道人(叶)宜喜既
嶔&KR2404;絨布亦崱屶兩路小頓兵猶阻攻所備(叶)將
軍握中權乘馬度羅博(叶)淜普寨如林騰凌縱揮
霍(叶)比臨遜克宗却疑室間閾攢戈列重扄相持
一經歲(叶)稍西乘喇穆丫口披日則次第收木城
肯綮㧖默格既又奪康薩木思工噶克進據噶爾
丹地控萬山脊譬如振衣襟先已挈要襋時乙未
夏五其日霿晝塞官軍猝乘怠纔此後戶闢嘬鋒
試前矛乃復刳昆色衝颷兼夜動千炬爥林黑宜
喜軍亦進别隊助爬櫛(叶)日旁無留行聲援夾河
北勒圍舊官寨經樓峙近側其勢若輔車槎枒相
扶掖帶河為高垣五叠蓋穹石類形差况蟹利螯
護郭索將軍出奇計於中教拏柵韓囊磡沙擁楚
泅津梁失(叶)飛礮日相屬丸火宵更擲蛟龍地底
奮訇&KR1024;連巖圻麾軍斫墻闑亂麻積屍骼傾巢無
復完駾獸唯假息是時秋氣中皓月如圓璧七校
同一聲推拉聽永夕吉音遞
行在
天顔為一懌破竹勢未竟操刀寧不割(叶)西里踰建瓴
所至任鞭磔索倫只斷梗雍中俄枯枿(叶)直抵噶
拉依實為彼狡窟(叶)其内聚羣醜鯨鯢茲一壑(叶)
將軍軍寨下冬十有二月(叶)籠山架樓櫓如烹設
鼎鬴北軍入獨松亦相為犄角(叶)河西掃除盡遂
與大軍合(叶)絨布守既久聞聲乃乍落(叶)乘以定馬
邦忽如下槁葉(叶)偕來會重圍張罘絶飛躍(叶)四
面火器攻環墉摧霹靂臣刃摩參旗不日斧其嗌
先是僧格桑盈貫致天殛促浸方見窘馘獻以醜
來(叶)至是技已窮臂指次離析逆屬知不保出降
垂涕泣(叶)然猶自枝拄及春再越朔(叶)番衆大搶
攘竟夜聞嚄嘖詰朝索諾木捧符率黨惡(叶)弟兄
洎頭人稽顙行匍匐其屬衆二千哀號同命乞(叶)
我師讙以踴罪人乃斯得騈首比魚貫一一用徽
纆俘魁獻
闕下以車來驛驛紅旗喜再至
頒賚逮傳馹翻思建議初此談何容易方當師之人跬
步澀如棘直前或斷陘旁睨又絶壁局身緣鳥道
進寸退逾尺阻以碉門重百千滿雲直石城隠堂
隍木卡密絲織力鏖獲一勝疑謂功可即比歴谿
谷轉愈覺天地窄五丁窘施鑿六壬難袪惑卧每
愁啼鵑行或逐走貘涔涔雨徑滑峨峨雪嶠白凍
結成垠堮冰凘稍淅瀝螳臂時怒張山鬼紛睒𤾉
守之動旬月眡間纔一擊有時學猱升或亦作駮
驀或亦如澣裳埃垢尋褶襞髖髀時復臨斤斧奮
劃擘嵎常攖虎負困仍防鹿擲凡師無常形利鈍
分主客我客彼為主舉足得跼蹐徐而與之靡時
乃盡曲折(叶)
皇帝宰神功定謀成在必(叶)按圖瞭衆米奇正用各適
蟻穿倍九曲靈掌縱遠蹠歴險如齒牙時至以次
脱(叶)又如伐山木斷斬逐枝節(叶)終然拔本根隂
崖忽顛踣虎臣奮智勇
皇幄秘籌策西顧
軫弓刀當食忘中昃饋餉出
内帑多矣七百億要取定亂昧資奉固不惜王道貴
執中用之如善奕應變非一局從時乃合契(叶)虞
干與殷武亦各垂聖籍憶我
聖祖時屢討厄魯特
憲皇繼舉事師勝事遂輟(叶)
皇帝復西征揚稜光
前烈(叶)因之平回部天方均袵席前歲伊綿峪復
覲渥巴錫即今屯耕遍豐穰同西極周京圖王會何嘗
遺遐逖矧茲地蕞爾乃我近邦域不聞藩籬内肯
容狂猘咋有茅茁弗治蔓將蕪區宅萌芽背太陽
其生詎能殖福善禍凶滛
天道洵可識
特命設巨鎮用以化頑黠(叶)諸番慶安堵曰余莫毒螫
開屯土皆毛一視均孺赤
敷言記崇勲其地各銘勒書實
告太學
鴻業重撰刻前後兩大功皆以五年畢(叶)一則窮極遠
疆里二萬涉(叶)一則夷絶險艱難較尤劇是皆
神武運於古無倫比(叶)
聖人有不居惻焉
念羣力鑒佑歸
上蒼撝謙宜多益
軒鼎緬
光靈弓劔
歆奏假(叶)
聖里仍釋奠因高
岱禮敕
詔於國之西
勞師豫涓吉(叶)酬庸崇上公
殊錫章服物(叶)
頒爵差五等珪組分舄奕綸閣賁
賜翎織府傾
賚帛
擢錄及微勞
褒䘏優陣殁耕氓
賜租復全半與酌别(叶)耄耉皆惠養瑕垢盪一切(叶)
輦路第嘉頌耄士廣芃棫中衢尊已同九野喜既溢(叶)
我師還振振維時正登麥津門方移
仗郊臺即奉
蹕(叶)
寵覲歡解甲
鍚宴榮飲至(叶)鳴鐃
親製曲厥聲應濯赫
紫閣增肖像五十輝粉墨
臚贊續
前編非惟紀成績佳兵用垂
訓兼以勵夕惕歸善本
慈懿
鴻號奉
寳冊
寧以禔五福
豫以同萬國慶雲捧
丹詔溶溶布
渥澤健運有常行中陽豈管測
帝命諶畏敬民依重稼穡
咨牧允柔能計吏除裒剋
大冶鼓洪鑪簫勺鐃邪慝繼今億萬年永永歌偃伯
平定兩金川方略
欽定四庫全書
平定兩金川方略
藝文三
平定兩金川詩(七言律詩三十首)
内閣學士(臣)嵩貴
聖主龍飛萬國同屢從閫外奏膚功金甌奠處山河壯
玉燭調時教澤隆
虹䍐遠連堤柳綠
雲旗遥映岸花紅春風著意添佳景滿眼韶華盡化
工
稽古巡方首岱宗婁區天遣鎮羣峰仙源曉聽泉
聲溢日觀朝晞旭影重
昭代特隆青社祀
熙朝不重紫泥封年來草樹光榮極五載
鑾輿樂又逢
螳臂偏矜鼎可扛遠煩虎旅下川江遥知一箭先
摧敵未築三城早受降鐵騎星馳窺浩瀚金戈日
耀息紛厖又看
駿烈光千載方略從來未有雙
上將提戈柄獨持﨑嶇峻坂馬先馳旗開日月容
何整令肅風雲政不私事出萬全非耀武師行九
伐為匡時羽林倘賦從軍樂鐃吹真應陋漢詞
蟻伏徒憑噶拉依踏平寸壤又安婦驚跳恰比魚
遊釡躑躅還同獸在圍羽翼漸降囚玉帳鯨鯢先
縛縶牙旗空教抱首思窮竄一炬無難羽扇揮
蓬瀛縹緲肅
宸居五夜遥傳報捷書磧上收軍纔掃穴山邊列騎快
擒渠韻流鼓吹青霓捲影絶欃槍碧落虚從此邊
隅安保障長蛇封豕盡驅除
制勝原因禀
睿謨酬庸韓范預分符功從采芑詩中叙畫向凌煙閣
上摹騎卒拜
恩皆挾纊邊氓賈勇盡援桴六師到處同時雨欣覩沾
濡萬彙蘇
煙柳金堤嫩綠齊芳塍次第動耕犁久知士庶從
雲日况值關山歇鼓鼙萬里歡傳
丹鳳詔
九重叠下紫封泥絪緼瑞色從天降已有春風滿雪畦
典紀東巡二月諧迺諏吉日喜晴佳
璿宮早見宵衣切繡野欣逢
大輅䡨風暖郵亭陳土俗露濃蔀屋浹民懷侍臣共
仰
天顔悦偉績新銘刮耳厓
曉看山色曙煙開
雲闕先因展慶來雍肅
孝思光宇宙欝葱佳氣仰崔嵬禮隆灌獻馨香格樂奏
簫韶磬管催應有從臣歌樂只太平
天子謁
陵迴
當年
聖祖沛深仁念切
貽謀俎豆陳每到山莊懷舊澤矧來
原廟肅明禋詩稱
䋲武淵源合典重
重華奕葉新丕顯即今傳遠略分明青海又清塵
橋山宮闕護朝曛
聖主瞻依潔苾芬惟十三年垂統緒縱千百載仰精勤
丕承
世德恢先業為報遐方集大勲錫福繁滋真未艾共瞻五
色藹春雲
南苑春濃節候温
輦回祗肅拜晨昏大年早卜駢
慈祉率土重教沛
渥恩紫鳳高翔來
玉殿青鸞環舞掖
金根經行草木皆增寵桐柏花明映遠村
春波㶑灧動微瀾鸂鶒鴛鴦戲碧灘遠隴參差催
秀麥遥行罨靄接崇蘭光分繡幕晴煙霽影弄簾
鈎晚照殘景物盡堪書上瑞近邀
清眺待凭欄
永定河成水作關西沽新漲碧灣環昔年底定籌
民利今日時巡慰
聖顔珠樹燭熏麟鳳彩寶爐香熱鷓鴣斑銅溝此更繁
華甚試聽謳歌溢市關
士庶歡呼翠陌填海邦重幸迓
珠軿旌旗晝捲榴花影車盖朝翻拂柳煙應喜采風
諧擊壤早看移俗絶懷磚
宸遊幾度經齊魯萬物同春祝有年
仰瞻東嶽鬱岧嶤繹繹亭亭捧九霄青社頒春春
益麗碧霞介
壽壽偏饒神壇本與甌同固元極還偕燭共調
帝宿宮齋容穆穆靜聽天際奏咸韶
泰岱迎庥叶泰交吉鷁青酒奠菁茅晴光近映青
璃瓦瑞色遥纏白玉㘭但祝
慈宮駢慶祉詎矜絶域奏歌鐃鬘雲恰覆三花樹受福新
占晉二爻
逵泉迴溯未辭勞早企宮牆數仞高文杏滋榮依
璧沼繡楣攅翠映
珠袍圜橋典重逾前烈鼓篋人來盡譽髦
聖德相承情更切好從黌序振靈鼗
英武丕昭協止戈禮隆展慶聽鳴珂齊歸
聖教天無外載闡儒風海不波畿甸臨雍占暨訖泮林
釋奠仰休和好音已見飛鴞集不數從前寳鼎歌
萬國屏藩總一家欣瞻山左駐
鸞車兒童得意迎容衛鳥雀無心避鼓笳優老屢聞
頒粟帛勸農時見問桑麻雨暘常得休徵合到處
春開灧灧花
萱幃曉進萬年觴行慶承歡淑氣翔已掖青旂巡海甸載
看畫舸出林塘桑雲柳絮三春景鵲尾龍涎兩岸
香珍重
慈恩酬未得不教父老費壺漿
玉輅朝迴灑道清遥聞警蹕近瑤京百神受職寒暄
協萬姓騰歡鼔舞迎繡壤輯謠臚萬壽羽書陳捷
奏昇平共欣虎旅班師日恰護
龍旂入鳳城
錫澤無私慶輯寧
勞還恩許醉仙&KR0812;風清紫塞功誠捷露湛彤弓績可銘
世外有天皆砥屬寰中無地不儀型錦衣最羡從
征士脱劍何妨又執經
聖代寧聞險可憑遠煩聲討重膺懲偷生直欲同浮蟻
纓頂仍看似凍蠅
國憲不教希漏網軍威未許倖逃矰井蛙到海方知
大别部降王共戰兢
憶昨西陲定壯猷九州之外闢神州天山自古誰
鐫石月窟於今盡買牛舞稱花門稱小部歌同昧
樂採新謳輿圖二萬收何捷從此風聲洽遠陬
聖化遥知異域欽遠人率屬盡歸心同踰毳幕關山險
歴渡䋲橋歲月侵勒烏圍中欣
澤渥伊綿峪畔拜
恩深普陀快賭豐碑勒菌鶴紈牛紀獻琛
威德元來暨朔南獻俘鉅典舊曾諳天山真得將軍定
黎土何勞西伯戡邊外鷄聲清午夜中原鱗冊靖
丁男羽林小隊寬閒甚楊柳新隄正解驂澍雨調
風惬養恬遠宣
清問尚勞謙無邊景貺寰中應不盡波光望外添賞罸
並能凝庶績豫遊惟以慰窮閻金泥此日銘功德
登五咸三萬國瞻
(微臣)草莾擁青山欲總衢謠賦大凡
德洽天人宜頌禱典隆今古費雕鑱欣看六合歸其極
喜見三苖格以諴敬撰蕪詞同夏諺五雲深處和
韶咸
平定兩金川詩(四言謹序)
翰林院侍讀學士(臣)禇廷璋
伏惟
皇帝陛下臨御中外
德威遠鬯闡赫武功平凖夷定回部勲烈駿茂振古罕
儷迺者兩金川負阻抗命先後削平番境寧謐神
人咸喜
聖天子豈以彰撻伐侈聲靈哉其始也有不獲已之心
而加以兵征視昔西師費勩倍蓰至於
睿算指授用集膚功則一歸諸
天祐暨將師羣力穆乎不自居也金川舊屬我
朝土司乾隆戊辰討其叛乞降赦之越十年而其酋
郎卡搆釁子索諾木濟惡以累世馮恃險阻蠶食羣
落繼與小金川僧格桑合併背約以逞
天子曰此釋弗治其曷以靖亂鳩安孱弱爰
命將選旅分道進討歲壬辰丒月克攅拉僧格桑竄服
冥誅乙未酉月破勒烏圍進擣噶拉依丙申夘月
克促浸索諾木及諸賊黨咸就俘獲兩金川悉平
上儀炳舉慶典龐洽(臣)伏讀
御製告成碑文紀事詩什體大思精包舉翔實
盛烈
鴻章昭示萬古固不待詞臣揚厲而始著矧夫
淵衷密運為而不宰(臣)下謭陋之胷罕能窺仰惟是述
盛事抒舞蹈抑猶古之志也謹為四言詩一篇以
獻其詞曰
皇王區寓八荒在闥懷仁讋義靡阻靡抑迺有金川蜀
山屏蔽(叶)昔聞吐蕃屢恣狂獝遺種保居壘巢聚
窟濡沐
聖化土司職率隸以版圖襲以印紱環三雜谷飫南北
密蟻垤蜂房可籠可櫛逖波金方突厥回紇西届
蔥嶺拓展月&KR1633;
天戈指定罔有遐闊豈伊庸羌敢跳而倔始歲戊辰陸
梁肆軼興師征之振槁解節罙入深阻番衆慹懷
樹頷厥角降幡高揭我
皇曰吁武不可訖爾叛爾創爾服爾活爰貰爾辠振旅
天闕覆幬之寬浹以肌骨宜兹世世恩銜威怛掉棄戈
鋋靖息侵伐曾是十稔郎卡凶誖孤負
聖慈生成自絶擇肉而食磨牙四齧暴侮鄰封蠻徼流
血革布什咱釁構禍結丹壩是殘俄彼是奪頻擾
巴旺狼吞狶突增築碉櫓恃倚峨屹有子濟惡惟
索諾木(叶)野性弗馴逞肆桀黠謂我地險千仞&KR0886;
崒謂我力勍短刃長鍛如梟而乳莫我能遏戕賊
劫擄風雨興孽謠唱維州生心疆裔(叶)彼僧格桑
水火判戾寇而婚媾倏忽膠漆鄂什攻圍左提右
絜畺吏遷延抗顔反噬(叶)
皇迺赫怒宣示克詰渺爾隂塘撑臂當轍鋤薙頑梗罰
不可軼將軍受
詔兩路並發資哩西掊逹烏南越入僧格宗劘隍掃穴
師會美諾徇底木逹縶彼老狐豎酋遠逸乃定儹
拉招徠撫恤促浸負嵎屯擁醜類(叶)助逆容慝移
討其猾師偶弗戒綠營疲苶阿桂整衆申固軍律
遂
命定西專閫授鉞吉林索倫健銳火器(叶)料簡熊羆桓
桓仡仡揚我蝥弧歕我浴鐵壁壘變新士氣振厲
(叶)明亮佐之分道統帥先聲敵愾咸憤所切美諾
復收曾不旬日谷噶馬尼轉戰横截争據要隘雷
轟電掣木溪灑進宜喜索甲(叶)日旁以前至額爾
替(叶)環山夾河陸砉波撇上將西路神施鞭抶羅
博淜普門戶斯鍥喇穆山梁斗壁竒崛肉薄魚貫
趾頂摩戞取康薩爾注矢閕豁一躍萬呼山谷摧
裂噶爾丹寺層碉毁撤昆色拉枯十剪六七直逼
勒圍擣虛掇窡
駕駐木蘭紅旗飛馹彼駾而喙技窮計屈尚思困鬪自
速爾滅西里下壓粉碎窸窣再剪索隆得建瓴勢
(叶)周怯四圍根株斷抉搤吭拊背薰穴灌垤洶洶
内沸膽喪魄失彼有腹心潰散披靡睢旴嗢吚泥
首駭怵彼有母姑昆弟親暱携裹孩穉繦屬而出
如魚遊釡如鳥投紲爾時河西河賊藪蕩刷襍獨
松籜卷介掇絨布一軍南路牽綴乘勝摧朽傳檄
迅疾合圍噶依礟火震烈猶以死拒繼乃窘竭罪
既貫盈兔狡奚脱轅門纍纍摶顙跽乞渠魁就俘
盡剗牙枿功蕆五載
宵旰密勿
睿謨廣運稟承
聖哲軍書刺閨
乙夜披閱用正間竒信賞必罸韜鈴機要指示纖悉每
飯不忘馳
諭尺一進無疎懈勝毋滿溢體予好生脅從毋殺頑獷
必鋤以怙良弱(叶)烽不晝驚戶不夜閉
皇曰欽哉
天庥彌劼念兹將士衝霧蒙雪石卡巃嵸冰崖仄滑身經
百戰奪勇咆勃將軍指麾大為洞徹并力一心乃
敏乃決宜策汝勲錫汝爵曰阿桂上公團龍繡纈
黃金之帶孔雀靺鞨誠謀英勇首功罕匹曰豐昇
額繼勇貽厥明亮襄勇能事頏頡超類軼羣曰海
蘭察汝侯汝伯汝子世閥曰和隆武果勇晉列參
贊領隊男爵差埒嶪嶪
紫光圖畫珮黻參與機政鼎立為傑夙夜宣勤前席
温室並貌丹青流傳禩世(叶)四言纘贊親御
丹筆五十闡尤蜚英騰荗(叶)其次逓掄行間精銳(叶)文
臣綴詞衍數載揲論功行賞下遠禆末挾纊投膠
鼔舞感悦丙申之歲以春二月告於
兩陵虔鞏祗遹露布適至允符昭謁奉
皇太后東魯
巡蹕泰岱巖巖泗水潏潏獻功禮成歸數軍實枤杜勞
還鐃歌八百凱歌倚之中和樂闋鼓吹鞺鞳聲動
轇轕
六龍躬迓于郊秩秩
家法永垂抱見接膝琤瑽照耀貝胄犀札扈從雍容寵賚
天駟(叶)弨弓醲醴報宴是設都人聚觀夾陌填咽於
廟於
社俘囚獻畢
御五鳳樓劍佩鳴嘠首亂者誅伏罪斧鑕修文偃武典
禮肅括載諏今辰五月初吉寅奉
徽稱寧豫歡洽(叶)慶賜遂行聿渙
綸綍蠲恤兵農禋祀嶽渤免減纍係咻噢耆耋晉級百
僚膠序秀茁詩陳多士錯落珠玉(叶)授簡自
天束帶束襪
湛恩鴻龐遐邇暨訖勒銘成均
天藻炳蔚功成弗居淮西比絜爰及裔壤穹碑嶻嶪
幾餘成吟詞事賅核嫓西師詩光照卿霱方略載纂中
外函壹桃關迢遥稽証史帙漢西南夷冉駹據割
唐宋威維州縣隸屬(叶)城建無憂卭籠山谷(叶)元
明以降羈縻疆索(叶)西通衛藏秉教釋佛宜可化
誨合掌菩薩云何貪嗔彼迷津筏我
皇威憺雕題窮髮不譓有証若破蟣虱我
皇慈覆并包百物靖爾蠻觸拯爾饑渴以安邊屯耕耩
雲鬱以鎮番徼亭障森萃(叶)移駐專閫永靖芽蘖
蠶業玉疊萬里乂謐旁落畏懷不假嗔喝俯首内
面同軌受轄
聖人持盈寅乾益至(叶)休養生成元氣迴斡銷氛錫福
善建不拔(臣)作詩歌
武成是述
平定兩金川詩(七言古一百六十韻)
翰林院侍讀學士(臣)陸鍚熊
維
天眷德
聖受命明堂執極臨樞璇寅承
謨烈守兼創率履
王道游平平大濛即叙越經宿蒲瀛葱巘羅璆蠙濮鉛
祝栗訖
聲教矧有蠢類如獽狿金川阻絶當兩川谿幽箐密紛
鈎連西山八國押蕃砦黑子影落天之邊冉駹白
狗或餘種夜郎浮竹灰重然姜維城頭舊守捉十
三部遠依峨犍桑門職貢紀寅化百衆狎恰隨幢
&KR0034;土官底部闕族系墋黷茫昧同飛翾突施黃黑
辨娑葛靡當大小分䍐幵嗟哉人面畜以獸
幬覆久沐
恩膏偏三宣六慰鞏牙錯
王官受治無譙詽筰都耕鑿盡版籍蘖芽誰遣生螽
蝝郎卡金川昔有釁恃險藴毒潛吹扇豺聲蜂目
跡始露榿林棘路遭刊剶斯時澤旺聽穿鼻幽縶
阿惡何孤孱欨關呼龥達
天闕
赫斯一怒剛辰蠲孤豚出穽復汝土
恩逾骨肉蘇枮㾫
黃鉞一下無所遁禠□悦魄行趄&KR2054;遮塗扶服稽厥角
載頭乞命祈哀憐好生
聖德並
天
地祝網蕩滌除汚愆
詔書尺一下幕府旗門頓顙張降旜
皇仁寬大貰汝斯期汝奉信綏疆埏豈知祝頂刻骼誓
兩面皮覆甘欺謾虺心未化倚窟窖鷹眼欲絜離
縧鏇十年違順犯脣齒革布什咱驚爬揎綽斯甲
環三雜谷血口呀呷流腥涎碁分諸部各肝膽雞肋
不敵張方拳郎卡自斃剰遺育索諾木性彌梟鸇
屯粻繕璧計持久萬蟻一穴爭趨羶時聞竊出盗
種落水火日夜相熬煎
聖心并包擴
天度謂是何足勞殳鋋勤師遠涉非本願蠻觸之鬨奚
誅焉未妨玉斧畫大渡漫事湟陿遮先零爰
咨畺吏申約束祗令帖息歸牢圈籌邊閫外幸無事一
掌不塞流涓涓公然白晝跳踉舞磨牙舕古心無
悛彼僧格桑乃怨耦匪寇婚媾旋交忺西封規併
鄂克什闖逹色拉圍其&KR2243;埋牲誦呪托修郄經歲
屯結驅兇儇九頭夜嘯虎生翼百足曉聚䕫憐蚿
猘兒狂逞思反噬竟奮螳臂當輪輇
聖人曰嘻汝逆竪敢負卵育忘生全豨蛇肆食意無饜
坐格符徼如遺捐維州橋邊飲戎馬誰造此曲聲
流傳及今不剪坐滋蔓何以輯安閭閻編用兵事
有不得已魑魅可使民逢㫋六師奉
辭伐有罪堂堂建纛朱斿纏
天戈所指撥蒙醫巴朗拉曲先摧騫逹圍資哩以次定
披胸抉脅知膚㿊逹烏鳥徑正庨豁&KR0034;鼓遥應
聲鼘鼘由僧格宗破美諾半月直搗笴籬弦狡童
十步九顛蹶喙走站站追飛鳶舊巢復歸布朗郭
伏莽薙盡無雚䕼羊腸詰曲穿美卧游魂假息還
蝸跧金川黨惡作逋藪閉匿不聽長繩繎移師約
境剪角距雪山萬疊摩穹顛噓空一昔起妖霧前
茅失遉功迴邅揚波書竹罪難罄憤懣氣結均靈
顓定西將軍印如斗有
詔阿桂釐中權師仍西路更南路副以明亮分雙甄虣
騰健銳嫻步伐索倫精甲思張弮大旗獵獵車闐
闐其一敵萬徒七千將能將兵
帝將將敵愾一意金同堅佽飛騎士會秦隴射生衙校
徵黔滇賜支子弟亦制梃宿飽踴躍攜庣鋗重收
儹拉靖反側
握機鑒秉珠囊懸形殊主客佇猜阻拾枿果不煩挼撋
谷噶風雷齊阻陣緣溝一綫青谸谸五更軍聲閙
鵝鴨踏雪直進花吹緜嵖岈馬尼亦斗絶盾孔倏
忽搖金蓮卡卡角嶺斷行迹捫參歴井飛空仙賊
鎗暗熸喑不發蠶叢闢道睛刳&KR0008;峯尖蔽虧羅博
瓦白羽沒筈開神&KR3183;紛紜困獸短兵接躡徑肉薄
靈姑騫先聲欲懾草木動砰訇競走豐隆鞭連山
零雨濕輜軫濯兵早挽銀河湔青尼盤盤暫休卒
礮雲斷處晴光穿睢盱醜類尚死拒危碉如織排
崆&KR3856;師徒拗怒志吞賊願肉為食皮為韉將軍驛
奏禀
宸算絶徼
坐照猶堂筵山川曲折運
神筆咫尺不爽呈幾先喇穆喇穆勢緜互西峯削肋難
梯緶鬼神無聲天宇黑半空突擊來題肩阹周日
則擘丫口當喉一瞥金戈挻專車朽體遂輦送糢
糊暗辨豶牙&KR0034;劍鋒旁指點格爾榮格敗蘀隨風
旋蹴康薩爾塌重塹纔三晦朔衝弢鍵木思工噶
唾掌得跂跂脈脈窮㺦猭射沙躨跜防伺影遜克
後路清藪淵&KR1143;身飛騰捷超距昆色頃刻成焦燀
拉枯真比科上槁落星如雨鉛丸圓先時南軍北
改旆宜喜奪隘乘機便日旁左右並堙鏟折箠甲
索扔畦阡黃雲捲盡茹寨麥平坡一角開原田貔
貅萬竈夾水陣觱篥隠隠河西壖勒烏圍迺賊右
臂卭籠高下通闤鄽意將堅壁支旦夕牆築羊馬
濠蜒蜒抵瑕擊實用竒計樹柵百道臨河沿轉經
樓接冷角寺透渡無復划皮船黿鼉暗踏橋柱坼
臥波忽斷長虹眠曳柴相排壓層磡布囊重疊量
沙填霹靂裂地出擊賊賊腦化作吹空煙月輪高
高夜正午太白吐角垂秋躔危窠瞬息付煨燼灌
藂立散棲枝䨊我師乘勝更罙入建瓴直走如奔
泉三峯插霄亘西里雲根百丈都盧緣索隆科布
布魯木一一震慴踣而傎朗阿古則朗噶克噶占
首尾紛糾聫縱横跆籍無頓刃看取妖血銜刀鮮
雍中舍齊搜伏鷇凥睢失處收衿咽青天白日不
照汝羱羝枉自祠神祅噶依圍暈合三匝常山蛇
勢環軥卷河魚腹爛中自潰襁負屬尻交&KR1271;蹁母
姑己作猿在檻姎徒丏息芒生&KR3796;人熏鼠穴馬嚙
尾唶汝殘喘安能延羅罝高張飛走絶投奅不斷
通宵㸐獨松馬邦趁節解幕危鼎沸誰援撣徇軍
瞎干方觳&KR1100;填隍智盛虚&KR2613;&KR2575;孤鄒本是砧俎物
詎比肉袒還羊牽開門蒲伏就司敗兄弟扶曳偕
挐遷擒生纍纍致戲下組以係頸索以攣將軍磨
盾草捷奏署日丙午書之牋上言一鼓下逆壘洿
瀦厥室夷為[田耎]仰遵
朝指布威信悉撫誘脅收鯨鱣下言執訊獲戎首盡
族無一逃篝筌軍資器械别簿上謹奉露布飛䡯
䡲牙旗票姚紅一點馳逆八日來何遄遥通喜氣
一萬里桃花寺裏桃關前劃區别壤設鎮戍統師
管鑰持麾專角聲和平吹落日營門擊柝連疆&KR0695;
巴歌渝舞大和會蘭干細布輸賨錢蠻童高卧放
牛馬燒畬到處催耕佃風雲戰地一回首但見疊
嶂青攙天恭惟五載紆
廟畫
宵旰纖悉勞茵氊
指揮貔虎一心力攀危涉岨忘胝腁軍儲轉運出
太府不破一秉民禾䅌塗歌負載樂和顧
慈膏稠渥安糜&KR0673;
德音念我士勤苦月請時復加廪廯三軍雷動如挾纊
髳濮感
澤詞謱謰春臺和氣滿春棧靈苖沃野春阡阡
雷霆雨露備温肅坐决
長策符莛蓴
武成震疊萬萬禩赫耀䀜爽咸昭宣酬庸申
命史祝冊五等疏爵光貂蟬凌煙畫贊錫
奎翰如作彛鼎銘南䜌
珠丘祇謁告
祖
宗仗引
御蓋擎鮮扁鸞旂在泮
聖見
聖萬舞有繹陳嘉籩迎
釐岱頂奉
安輦天門日觀羣霙騈凱歸夾路聽棡鼔正及照眼榴花
妍黃新莊南張
御幄杕杜
親勞王師還
午門立仗受俘馘以獻
廟
社儀文虔
徽稱臚慶崇
璽
牒朔曦會午輝芝梴禮成
頒制坐
前殿
恩浹海寓覃蜵蜎辟廱豐碑屹丈五虬蟠鳳翥
毫如椽磨崖
製作照荒裔永鎮聾俗丹青鐫羣臣晉頌
上功德敬奉
聖夀彌億年持盈保泰仰
冲旨猶凛夕惕朝乾乾(小臣)槖管職記注戴
高遊
聖詞難詮萬分究一揆典實不數常武周詩篇
平定兩金川方略
欽定四庫全書
平定兩金川方略
藝文四
平定兩金川詩(七言律詩十二首謹序)
司經局洗馬(臣)夢吉
(臣)聞立極統元之聖授圖益地之君或制五兵或
張九伐蓋兼弱攻昧訖聲教之大同禁暴戢凶佐
雍熙之郅治皆秉如神之智本至仁之心如權重
輕不爽銖黍如度長短不失毫釐運籌帷幄之中
置民衽席之上折衝萬里亭育八埏廓清荒戎光
宅㝢縣協神明之幽贊成上下之交孚前典攸稽
于今為烈欽惟我
皇上仁恩丕冐義聞宣照化澤浹於遐方謳歌遍於寰宇
南諧北暨西被東漸凖夷回部遠隔流沙一舉剪
滅土爾扈特僻處絶幕重譯來庭凡有心知血氣
莫不尊親至於鳥獸草木罔不咸若迺金川逆酋
索諾木僧格桑等豺貙濟惡狼狽為奸敢背
深恩自干
天討始而穴中私鬪觸蠻姑聽其紛紜繼且化外憑陵
蛇豕竟思夫洊食
皇上深惟國體遹求厥寧
簡大將以專征選佽飛于七年惡木務去悉拔根株蔓
草難滋不留萌蘖
神謨决策坐收示掌之功
睿算披圖悉仰發蹤之效
特命將軍阿桂等遄趨西路直搗中堅收要害於扼吭
指髖髀而導窽副將軍明亮豐昇額等偏師犄角
列校衝心左拒右盂内訌外擊諸(臣)稟承
方略仰藉
天威揚黃鉞以除殘勢同山岳麾靈旂而敵愾氣挾風
雲干盾行來峻失祈乏之嶺欃槍掃處險無卑耳
之溪雖復束馬懸車疑臨無地俄而麗魚拔幟驚
降自天先聲奪于搗虚勝算恢于游刃擇利而動
既乘破竹之機轉戰無前遂得建瓴之勢俘昷禹
以釁鼓績奏崇朝縶鬼章於檻車捷無虚月美諾
遄破僧格桑走伏冥誅促浸全平索諾木坐成生
縛長鯨既得巢穴一空封豕載擒胎鷇皆覆從此
旄牛並塞永無烽火之虞卭笮諸蠻聞静驚尨之
吠皆賴
聖謨廣運動不失時故得
大武觀成戎昭致果纍纍曳帛胥曩霄贊普之渠一一
訊囚並利豆迷桑之醜
皇上博稽懿典
親舉隆儀
告集勲於
橋陵展受成於
闕里
岱宗望秩
迴鑾輅以勞師
廟
社獻俘
御鳳樓而
頒詔敬崇
尊號歸福
慈寧叠沛
恩膏臚歡海寓(臣)職司簮筆欣覩&KR1060;戈抃舞難名諭揚
莫罄敬陳長句冀叶奏於宣鐃俯愧小言庶竭忱
於窺管
殊域宣威奏蕩平
聖謨遠届武功成風和雪嶺春消燧雨洒桃關夜洗兵
通道昔年徠貢馬受傳今日獲長鯨從兹坤徽都
無險萬里提封接塞城
借箸前籌集百工天開偉略日
宸衷七旬階羽書空紀六月戎車事不同鐵騎雲屯驤
禁牡牙旗電掣奏膚公莫言僻遠要荒外總在
皇綱咫尺中
醜類寧容恣蔓延師中
錫命
睿謀全韜矜密授元臣略節制遥伸大將權刁斗森嚴
開玉帳羽林鼔舞簇金鞭
尭心豈樂陳丹浦但掃塵氛靖塞壖
有征無戰是
王師猘犬何當負
主慈嘿啜漸亡唇齒國郅支翻效爪牙資乞身頓顙來
何暮坐井跳梁悔已遲堪笑野心真反側長纓今
日靖邊陲
柳枝遥映錦江春都護宣威
詔重臣挾纊飲醪伸士氣織橦種芋荷
皇仁鼓鼙已壯軍中樂祍席胥登徼外民雪棧天梯通
絶險路平如掌接峨岷
維州橋外六千程八日飛傳露版行
聖主上
陵方駐蹕令辰奏捷恰抒誠嵩呼劍佩趨
雙闕樂譜簫韶合九成朱鷺頌傅人愷藥萬方提福
是歡聲
高山仰止見羹牆講道修文典禮詳崇
聖更思瞻
闕里安民適際定遐方心探洙泗淵源合堂啟金絲
俎豆光溪祇獻功歌在泮
鸞旗直繞杏壇旁
黃屋光臨自九天將軍颺拜
至尊前芙蓉小隊閒排甲楊柳新堤緩著鞭鼍鼓記程
鼗鼓樂鐵衣出塞錦衣旋凌烟圖畫兼
題讃千載榮施播簡編
訊囚大獻衆如林底定還勞
聖慮深肅藉明禋揚
祖德勤將寅畏答
天心
推恩九服光圖史歸善
慈闈冠古今舞勺歌雍追盛事功成雅奏紀元音
羣疑獨斷事如神
睿算先幾運
玉宸雪棧迎曦銷祲蠥參墟旋斗會星辰舂喉已獲專
車骨釁社先擒繋組身最是除殘解愠候和風玉
壘遍陽春
湛恩汪濊釀休和
大禮光昭慶止戈虎旅一行清徼塞龍韜萬里靖關河
齊歸
文教天無外盡稟
聲靈海不波更聽唐菆譜新樂軍中同唱白狼歌
扶輿
聖化洽羣生薰軫吹和遍八瀛不用披圖横玉斧盡收
絶域作金城山川一氣歸
仁夀雲物千年紀
治平抃舞(小臣)同擊壤愧將歌頌佐咸英
平定兩金川詩(七言律三十首)
翰林院編修(臣)吳夀昌
圖陳益地軌文同綏靖先凴
睿略雄黃鉞示威馳徼外雕弧懸象朗天中糾邦法並
詳司馬戰野師原數有熊今日蠻髳昭底定劍長
何止倚崆峒
玉節金鉦下
九重當陽
聖主御飛龍直教荒域咸歸版肯使邊庭暫舉烽濛海
多年寬夜戍花開是處樂春農天西二萬開疆後
更集鴻勛慶再逢
西望迢迢泝蜀江金川畫土隸中邦頒符夙許稱
安撫通道何曾隔冉駹豈謂夜郎旋自大尚傳日
逐未全降欣逢北燮南諧盛不久荒籬息㐲厖
蝸角交爭釁易滋久干聲討動
王師受降金甲勞前度起旅牙璋記昔時功在銘鏞師
武力法寬弛罟
聖恩慈貙羆生後猙獰甚鼙鼓重聽將帥思
諸蕃牙錯壤相依俶擾無端約法違猩狒笑啼蹤
莫定巴渝歌舞俗全非尋戈屢報戕鄰部出柙惟
聞搆禍機扶弱抑強
天子志旄牛徼外羽書飛
羈縻州設是唐世殘滅原非
帝意初单騎果傳回紇帳百蠻應奏尉佗書好音畢竟
誰知革非種由來不畏鋤要隘堅碉莽林立疆臣
鎮撫近何如
恩深雨露竟全孤旅拒顔行熾異圖自得繋援階更厲
相依唇齒藪同逋魅形早入軒轅鑑妖羽難逃哲
簇弧蠢爾披猖播謠諺維州橋畔得窺無參旗井
鉞隊俱齊三尺初勞上將提迎陣雲生嚴道外洗
兵雨過漏江西便教鬼膽先驚破寧許
天誅或久稽此日前驅臨大渡應嗤斧畫篡全低
先指靈旗出
帝階障高力遣五丁排謀深剪蔓圖宜早勢擅摧枯往
自諧鬪垤已除床畔螘窺天真笑井中蛙試看美
諾旋犁入梟取封狼置藁街
虺蜴潜形伏草萊高牙移駐尚徘徊蜚廉善走身
先&KR0034;頡利相援騎忽來事比東隅容暫失軍如細
柳信難摧和門計日聞還定嘯狖蹄鵑莫漫猜
貫盈反噬討重申改授元帥誓虎臣封豕豈令窺
上國短狐枉欲噬遊人倍嚴刁斗非常肅别樹旌
旗變色新急斬樓蘭圖報
主射聲勁旅盡忠純
琱戈麾日劍凌雲萬帳貔貅集勝軍敵氣盡看騰
壯氣會朝旋報斂游氛指揮令假中權握掎角形
兼兩翼分反側再收親進搗先期凖擬奏崇勲
天成重阻限平原絶磴懸崖手莫捫嶺雪未冬
己巳積林篁當午日猶昏玉門關險徒虚語銅柱標
遐詎並論
九伐何容寬負固等閒相看作㰚樊
將將崇升授鉞壇
廟謨密運
聖心殚官占預卜師貞吉樂府誰歌蜀道難問罪聲偕
金鼓震成山米聚
殿廷看岷峨萬里通噓吸一騎飛塵控夜闌
龍蛇列陣勢迴環蹴踏偏于鳥道山拔幟呈能來
七萃荷殳效順見諸蠻平添斥堠周防地不盡芻
糧絡繹間如此飽騰新士馬阿誰憑阻說當關
谷噶西横馬首前﨑嶇康薩斷還連峯餘蹠掌千
尋削地到鉤心一綫穿磨壘每憑風雨連舞梯多
在雪霜天相持經歲欣攻克遜克宗元守最堅
尸呈疏屬計無聊為懾威聲等沃蕉棄甲縱猶遲
面縳懸旌己自劇心搖千軍横掃無堅壘百計兼
攻見詰朝記取勒圍清舊窟素商秋半月圓霄
獨松隔水聽鳴髇絨布通時扺近巢諸道揚&KR0008;經
索度一時破竹及鋒交兵如回曲驅馳疾陣應常
山首尾包送喜頻稱傳檄定論功第一在前茅
坎穴窮搜孰計勞
天兵四面已周遭渡河屢看收馴象横海争期斷巨鼇
合隊魚麗隨岸闊排空鶴列入雲高定知飛走俱
無路噶拉依空守護牢
飛礮雷硠紫熖多轟摧岌岌窘么䯢奪關只待傳
三鼓去塞何由遁六嬴延喘勢難憑險惡就禽時
恰應中和
皇威到此真丕鬯蒲伏軍門盡側戈
窮酋尺組頸交加梯棧鉤連走傳車作霧蚩尤甘
裂髀血人劉闢漫磨牙羣空豺虎腥風息樹散蚍
蜉醜類譁想見邊岷觀掃蕩香醪凖備有家家
丹旌一片迅飛黃電激星馳向
上方到日風光傳焚火度來江水是平羌全節板楯收
甌脱正詣
珠丘望鬱蒼鄭重凝府復揚烈
屬車聞喜
五雲榜
晨披銀匭夜論兵五載機宜
睿斷成非是
幄中操勝算可能閫外重横行自天快覩樞鈐朗奮地
如聞鼓角鳴應識
宸衷寧得已六師祇為不庭征
在頖功宜告教寧
素王居近金門庭特從
東狩申尊禮殊為西征震濯靈蜀賦漫誇珍蒟醬漢熢
永報熄兜零雍容偃武修文會釋奠隆儀邁上丁
躬掖
安輿頌日升天門遥睇最高層封巒本陋云亭禅紀歲常
欣章蔀增夀宇介釐開玉策
徽音歸善麗金䋲
慈寧普錫蒼生福嘉會千秋覩未曾
獻俘
廟社煥宏猷蟣胏蜣&KR0008;不暫留渠血畢來誰漏網神人胥
忭為同仇塵消紫陌翔鴛侣雲護
黃衣
御鳳楼
萬歲聲中徵吉語保寧城木號無憂
勞延臺迥暢
宸襟飲至榮霑玉醴斟五等遞班周爵貴長歌同入漢
關深錦衣顔色圖麐閣
赤輅郊圻肅羽林夾道薊門楊柳綠歸韉次第趁芳
隂
鳥鼠驅除穴徧探釐成樂土勸耕蠶屯留校尉千
秋利騎過嫖姚百戰酣不動星躔分井鬼最高驛
路置西南懸知蕃落清寧後雅雨黎風分外甘
親裁凱唱壯珠鈐
睿藻欽將
天筆兼紀石首從黌序内磨崖遙上翠峯尖燕然舊勒
功徒侈劍閣遺銘義並嚴何似窮碑萬年夀星輝
日麗聳觀瞻
明堂坐治賀登咸
詔下雲端木鳳銜
闓澤更傳覃海宇
校威早已掃天欃衢尊徧妖徵同樂階羽長馴感至誠
蠡管(小臣)叨載筆竊攄揚頌附琅函
平定兩金川詩(柏梁體一百五十韻謹序)
翰林院編修(臣)平恕
皇帝四十有一載二月丙午定西將軍(臣)阿桂攻克噶
拉衣禽促浸逆渠索諾木盡俘厥族屬醜黨檻車
以獻甲寅捷音達
行幄先三日
上以六師巳蕩平窺境合為其巢大功旦夕迅蕆&KR0008;是
日謁告
兩陵沕穆對越孚應如響蓋禮成而露布至也
上寅承
右序懋集
慈釐秖翼
安輿行慶東土迓
純蝦於泰岱告膚勲於泮林四月戊辰旋
蹕竟郊將軍阿桂振旅如期至
勞還策功五月元日崇上
皇太后
徽號上儀鉅典次第畢舉寰㝢大權(臣)竊聞古者幅員隘
狹鼓濮徵盧巴𤏡西南棄之荒服不及以致我
朝統馭埏紘大平太蒙莫不臣僕矧金川近隸蜀徼世
受職號以蕃育種類此不得以古荒服例也戊辰
之役開網祝禽不悔于厥心恃強雪鄰革布戕號
什圍諸土司顛蹙沸攘靡有寧日顒首樹頷籲告
近關此不得以遠夷弗救也不訓而征
天子弗為令守土吏開諭福禍俾無終迷迄用弗悛妖
言繁興包藏孔姦此不得以蕞爾弗剪也昔三苗
饕餮居於洞庭既格既叙終弗用靈堯舜兩征遏
絶矧金川既逆實倍苖頑者然其積險勞角一二
仄經永雪綠營諸軍懦弗勝任賴我
皇上迅發勁旅百戰摧堅卒申
天討夫鋪張功業鏗訇炳耀雅詩尚矣然地既在淮徐
太原之近又非能掃穴俘渠其時王者未嘗制困
外惟資力於師武臣調給軍食皆出井賦今萬里
之外數路並進赴機决勝悉稟
朝謨璽書指授不逾晷刻餽餉七千餘萬發自司農轉
運之夫厚其賜而均其勞川峽之民宴然不知兵
之在其徼也而給復緩征之
詔頻歲亟下内至置郵州邑咸沛
殊恩夫以戢暴求寧不得已用師如彼
神武睿略視民如傷又如此雨露之所濡風霆之所震
因材稱物其運如天故廣無不覆明無不燭威無不
不伸德無不徧後天奉若而先天弗違三五以來
未可較績而絜功也(臣)竊效窺管作詩百五十韻
仰紀
豐功駿烈于萬一其詞曰
帝宅六合開胚渾提挈綱紐旅乾坤春雷震震杲日暄
孰敢不順逞桀蹯既梟郅支斮大宛條支西去連
犛靬二萬餘里窮崑崙舉如長風振羽揮世世職
貢來猶琨金川醜孽浮竹孫儧拉促浸兩宂鼲遠
連衛藏近劍門鳥道繼絶菁棘芚干欄上據如拖
洹度愁狖猿俯鵠鶤跳踉負阻常㗃㗃在歲戊辰
兵&KR0034;垣搏顙乞命涕泗湲
帝心好生憫&KR0034;蜳班師不復窮排拫不輸賨賧安犁&KR1779;
甫閱十載竟負
恩封狼貙羆性詐諼有毒必螫如蛇蚖革布綽斯襍谷
番我土司地軌併吞血牙雪&KR0008;恣嚼豤儧拉效尤
門劇㺕鄂什被困號沸喧
帝謂蠻觸何足論命疆吏往諭以言文告既殚彼益惽
乃與促浸同棄怨合成狼狽為媾㛰向我戍卒彎
弧㢯内窺維州恣睒䁔
帝用赫怒馳輕䡝滇池一旅來犍&KR0008;巴朗資哩舉撇掀
兩路夾擊美諾燔賊酋走死求繋援促浸藪惡臂
拒鞎移師並勦深戈鐇雪花如席冰膠轓天欲稔
惡絶厥昆間道逸出突豭豚元戎受
命新旍幡健銳火器齊㨂掄吉林索倫皆諸賁飛龍出
廏絳雪歕七千虎旅雲峯屯義勇奮激風雷燉曾
不浹旬榻其藩宜喜絨布四抉楗西路深入窮追
奔砯崖絶壑千重棥瞭然聚米知委源雲端有路
綫一痕從天瞥下驚飛騫鯈忽攻心戈戟繁左屠
右翦抽雙鞬後隊轉旆清匿貆如鳥折翼猴無臀
據高瓴向屋上翻河西時亦收樹墩隔河兩軍聲
勢焞沿河獵獵麾排帤下瞰勒圍如井眢拉枯昆
色角觝䚭赤虬飛掣風火庉上狂谷狠烟燉溷層
層進破深藏蹲中秋月滿黃金盆夜中犬呼躍騮
騵賊驚自潰蹶且赶遂空一窟搜崖垠城砦六十
紛邱墦一夕掃蕩煩箒笲提師直進追兔爰索隆
科布高嶟嶟突驤駿騎騊駼騉一矢未發先號猿
雍中舍齊菴羅園乘勝驅逐如羵羱噶拉依巢賊
本根逆酋縮身潜喘喛密圍進築斷走塞渴無水
漿鐵無䭈槃瓠沈木有母晜面縳先至何連犿釡
中徒泣銜索魂逆天驅使一阱存俾我盡縳駢肩
跟河西亦復兵不煩降勦既畢皮作䑳渡河來會
旗翩反火攻週遭龍蜷蜿霹靂下擊紫熖昏樓傾
柵摧戶液樠貫盈那得逃焚崑有聲終夜呼降讙
凌晨幕府開雙轅稜劍戟朱旗煇竒鶬九首毛一
羽髠率厥九嬰及九鯤文身&KR0034;耳布母繜帕腹&KR0008;
脚赤罽&KR2615;千羣戢戢頭如鼋匍匐乞免膏釡甗檻
車連軫施轒輼一一組繋獻
陛閽是時
東陵方值膰昭然
靈祐通紛緼一騎騰踏紅旗繙遂詣
闕里薦藻蘩百神羣祀馳琮璊掖
輦行慶敷春温敬祝
神策週太元
回鑾仍過桐柏村芳效麥秋浪沄沄
郊臺錯采明丹韞黃麾大纛綘引旛鐃歌𨗳引笳簫言
朝簮肅寺鸞與鵷
衮龍上照扶桑暾闐闐殷殷聞旋軘將軍金甲紫授緐虎
拜稽首
恩便蕃
帝嘉元功盛典惇下逮將士賞陪敦逾百金鎰千錦純
徽稱十八鐫珍璠歸善敬以天下
尊勤文鴻都宴鳬亹獻俘
闕下褚衣褌&KR2208;街庸雪羣蕃冤嗟爾遺臭如蜚蠜不
及助順蕃婦媛羊牛千百兼壺飱犒師待命靡弹
咺務滋務盡分莠虋仰惟
天策操帝軒薄伐陋彼周師原遂立巨鎮開耕榬芟滌
腥穢升馨黁發明歸昌鶼&KR0008;鷷玉團錦㲲波斯礬
梯航諟譯來謜謜(小臣)作詩擬雅塤蕩蕩莫繪天
昆侖
平定兩金川方略
欽定四庫全書
平定兩金川方略
藝文五
平定兩金川詩(五言律詩三十首)
翰林院修撰(臣)黃軒
羡貺均區寓重熙
景祚融輿圖封濬外治象
化神中
帝瑟超淳古
王鈇仰俊隆羣生胥在宥懷畏萬邦同
仁者師無敵西陲昔紀
庸星歸源闥戶月竁闢提封沃衍南東畝賓將大小共
陋他銘絶域釁鼓說温禺
蠢爾金川族羈縻溯冉駹險堪營窟宅貪不務耕
䎫肆毒逾分壤求寧企
大邦記曾貔虎隊擊楫下岷江
妖鳥殱形日枯魚乞命時壇焚香艾蒳表譯語侏
&KR0867;嶺雪融蠻壘春星堰將旗
好生
天並育一面
沛恩施
濟惡苞生蘖侵尋六事違頓忘心腹潰偏恃齒唇
依搆釁邊氛煽交章驛騎飛日中知必熭
廟算燭先幾
逐逐爭原慣閑閑戰尚徐蟻紛看鬨垤蛙怒聽潛
渠黑子微茫甚
王師戒厲餘但蒙
威是畏忍便事誅鋤
雨露深如許無知自速辜輕生甘拒轍却顧怯彎
弧伎倆試嗤彼顔行轉抗吾維州謠語在肯使蔓
難圖
文告終無悟
龔行罰詎稽羽幢颺雪外河鼔爛天西蔽野聲容壯連
營步伐齊勗哉期用命庶以慰雲霓
先務籌彌急儲胥繫
睿懷民無徵粟擾饟早計程排挾纊銘
恩切投醪作氣皆飽騰真有象底復數平淮
詰曲桃關路戎車動地來塵清風捲葉令肅夜銜
枚絶壁超騰入危碉次第摧先聲人早奪鼉鼔震
如雷
宵警烽俄報重瞻壁壘新元戎膺
寵寄
禁旅
勅精掄敵愾烝徒奮同仇指臂親堂堂分兩路荼火耀
邊垠
祕笇瑤鈐握郵函赤羽紛纖微窮萬里感激到三軍歷
歷壺間漏遲遲檻外曛千餘温寳樹
宵旰識
精勤
五日旋收復雄師美諾屯蹤纔冰際遁窟但草間
存突利聲先讋僑如勢莫援依人矜得計烈烈待
焚崑
鼠穴搜逾密蠶叢闢漸寬千尋巖雪滑一線陣雲
盤纛向深林轉營從要隘安先登齊鼓勇蜀道未
知難
夜半長歌入豐隆震四山此中真據險今夕孰當
關秣馬方餘怒投戈暫解顔勒圍圍已潰月色朗
銀灣
望捷
宸衷切軍書一騎遄秋高紛瑞靄戰苦荷
慈憐益勗師臣力還期吉語綿凱歌瞻
聖藻露灑墨華鮮
拔幟臨孤壘桓桓勇倍超猱升騰烈燄隼下擊衝
颷網已連雲布氛旋計日消一枝何處覓安穏羡
鷦鷯
夾岸傳鈴&KR1909;風馳兩翼交攻心資上將協力接前
茅畫角聲如荅靈旗隊不淆鉤衝環四面踴躍看
傾巢
死守終何益周防水陸勞魂驚疏勒縛計困谷蠡
逃盡族駢肩伏連羣仰首號五年功竟蕆荒服炳
龍韜
賞以酬庸懋
三霄浥露多躬桓延奕葉章服
錫殊科喜氣盈鵷鷺
恩言逮鸛鵝勸忠昭
至意陳力敢蹉跎
卭僰皆戎索籌邊
聖意加分符資鎮撫綏遠列軍牙九野辰居所中央
斗運車從教耕鑿溥荒徼足桑麻
翠蓋籠晴旭
橋山氣鬱蒼率由思
祖烈丕應迓
天慶捷奏飛騰至歡聲雜沓揚
萱闈還送喜
懿福被無疆
嶽色連齊魯仙源
掖
輦行云亭紛聳秀松柏亦含貞探筴綿
慈算呼嵩效頌聲弧南翹首望瑞彩壓欃槍
釋奠昭隆禮心源在六經
鸞旂光璧沼絲竹度風櫺偃武
功宜獻敷文
德更馨好音鴞食葚飛集泮林青
芳郊迴
罕蹕臺為
勞還登橐戢從兹始疆場紀爾能征袍和露卸凱唱倚
雲騰瞻就輿情愜懽謠徹
玉繩
律應薰風鬯時敷
介福稠承
顔調潔繕捧
冊鏤精璆
夀宇恢重譯
徽稱倍九疇鉤鈐天際朗
孝治古無侔
廟
社俘初獻
龍樓日馭臨神人攄宿憤刑賞饜羣心匝域歸誠切環
瀛被
澤深
皇衷彌惕厲
天命凛難諶
憶昔膚公奏丹青畫史諳閣看圖更續姿想戰逾
酣稽古其官百論功不朽三凌烟休擅美
帝用勸朝簪
琬琰昭來許
天章德藝兼
大文垂郁郁凡響總詹詹洊至
威占震平施吉筮謙星陳逢
聖世奎壁亘西崦
會歸
皇極建
至治萬民諴祇覺
天同覆奚勞郡置監寒芒韜玉弩
祕笈燦琅凾頌
德慙窺管濡毫拜手咸
平定兩金川詩(四言謹序)
翰林院編修(臣)李堯棟
(臣)伏見
皇帝陛下聖神文武燾育函夏罔不率俾既平伊犁戡
回部大宛左右奔走讋服咸願為臣僕元戈既偃
景福畢備遐稽大庭昊英合雒循蜚之紀莫得而
比隆焉蠢爾兩金川以我内地土司介居衛藏之
間負固阻兵侵其番落曩歲戊辰之役促浸獻言
節春秋吏惟謹
皇帝以好生之德未即咸劉用是赦而弗誅歲與欵塞
蛾伏為内臣顧暗懷封豕之心背
朝廷宥過赦罪之仁儹拉首禍睥睨閼沈自即于丕
刑促浸餘孽罔悛黨凶助惡羣羌蹻足顒頌乞援
皇帝赫怒于征簡羽林之勁兵任壯猷之方叔三道分
軍冞入其阻再舉再克堅城洞摧賊酋歸命無所
羣竄于噶拉依四十一年二月丙午定西大將軍
阿桂拔克之縛索諾木及其母兄餘醜二千餘人
越八日甲寅捷書上
聞金川平先期
上祗謁
兩陵大告武成欽柴羣望百禮具舉乃遵
御苑旋奉
皇太后大安輿升中名山祝
釐行慶修在泮告功之典
回蹕次於近郊殷殷闐闐
王師大凱後舞前歌
皇帝嘉相度之元功惓吉甫之永久
郊勞飲至論功行賞
頒詔中外渙汗匝洽沐浴膏澤罔不樂胥于是崇上
慈徽純禧鴻號懿鑠景奕德嫓于羲軒勲茂于黃虞(臣)惟
古者三年克鬼方六月伐玁狁言王者詰戎兵以綏安
絶幕也至若常武江漢諸詩鋪敦張皇然皆
近在邇服試由古者景員𥚹狹甸畿以外即要服
置之豈如我
皇帝默運神武六合之外折箠以使者哉顧金川蕞爾
小醜本非徼外之域以視前者西陲
耆武威行絶漠廣輪萬宇奚啻倍蓰然其山川險隔叢
積雪霜唯
一人指授方略璣鏡在胷勝算先期萬里如掌將軍阿
桂寅奉
廟謨摧堅入險用克底於成功誠戡暴銷萌皇哉偃武
之隆軌也昔唐平劉闢韓愈作元和聖德詩臣載
筆翰林以陳詩為職業謹效其體作四言詩一篇
自知于
膚勛駿烈無當萬一至于指事實書其何敢後其詩曰
皇帝御宇德與天絜四十一年八荒寧謐方載圓燾至
海外截獷俗歸仁荒憬咸覿惟兩金川逋誅餘孽
伏莽蟲沙野心貙䝟賴我如天以存以活世授土
司家陪許列倏眒盱睢恇凶而譎昔歲戊辰首鼠
敓竊六師騰驤搗其窟窡賊蹙而降稽首流血苃
草軍門長纓請紲
皇帝曰吁是曷足滅苟附而安則不盡殺汝逆而誅汝
順而輟以薙以獮汝則勿即貰其藁街勿離甌脫
恩柔于肌瘈號反齧曾不廿年而踵前轍曰僧格
桑梗頑自絶曰索諾木犬牙境接若鷄連棲恃兔
三穴匪寇婚媾厥惟蛩蹷胡甈爾居九嬰煽逆鄂
什連兵革夷侵軋九姓土司虔劉惵惵灼爛沸炎
環籲孔聒匡人撢人撫之弗恤
皇帝曰吁嗟彼蠻觸守在四夷撫如近闥命疆吏往奚
煩予撻諭以禍福若詔攣瞎匪招斯徠益狂而訐
遂戕眀正眈眈眼䀣維州之謠訛言孔誖
皇帝曰吁怙亂必遏咨汝西人苦其侵奪同予赤子聽
其殘餮再赦再逆今其誅必出師征之始歲單閼
眀年資里兩軍齊秣遂定美諾先收一窟頓久圍
長淹晷奏績隂諜厥圖降番肆趹當噶軍嚴莫我
敢㧙
帝曰阿桂其奚汝克晴陽大纛定西授鉞眀亮副帥及
豐昇額各奏汝功三方並發吉林健銳孔武偈偈
咸敵所愾士怒伊勃七千其侣雲屯電掣跨隴越
秦指顧倏忽壁壘重新旌旗改色官寨重收一鼓
而掇殛其雄虺大憝進伐戴頭而竿羌湟恐咥劍
外孱顔雪山嶻嵲鳥道鉤援千盤坂折碪乎駊騀
嵌兮曲&KR1293;日輪騰翥此焉回轄束馬絙梯厓口一
髮翼不及張足無滿跡將軍一麾上擊下硉糾糾
佽飛&KR1536;趫輕捷短衣控弦袒驤陟越鑿混沌胚天
荒鑱抉既克羅博爰略康薩攻出九地從天恍惚
臨遜克宗脣亡羽鎩日旁五十長驅無拂七百梯
攻飛礮如櫛兩軍夾河鳴笳互徹月滿秋宵長空
掃蜺遂克勒圍排戶直入奮策前驅賊走且噎堕
壑落澗爬挲跛鼈左角右角中權頏頡于山于川
陽開隂閉圍噶拉依本根是撥天兵四羅周阹孔
密如彼東瀛用注螘垤轟霆環激直上烈烈天風
助火石鍜欲裂白爓朱&KR0008;雪硠菈獵谷駴山空&KR1154;
焉盡坼水堙其源路窮飛沒若獸落踣原搜藪剔
一阱千羣縛之如羍執其渠魁醜靡有孑尺組在
脰俘械送疾金川底平歲凡五閱
皇帝告功諏二月吉
珠阜東西升薌
太室葆鸞十二莘莘繹繹雷動天行于郊省垡龍文首塗
葩瑵獵狎至于
岱宗嶽祗歆苾告成于學橋門永勒振旅歸來執鉞秉
律除于國南
六飛駐蹕皇旄大武鐃歌闐溢
皇帝曰俞師武臣力釐瓚酬庸庚庚霞璧建於上公孔
鸞赤韍凡此武功
聖謨密勿
皇帝勿有緝熙默契曰惟
天
祖景貺是式昭事凝承百神咸秩
皇帝歸善
慈寧豫悅
徽稱上儀精璆慶矞
皇帝行健寅恭淵默持勝以謙益懋乾惕既平金川天
下隆郅亭之育之物無鬱怫薄海日出左言重譯
同我太平罔有違遹刻
銘大荒豐碑高嶪皇矣
天聲&KR0008;吰獵碣隆禮蕃蕃功宏慶洽(小臣)作詩敬紀本
末書
皇帝德與日月揭
平定兩金川詩(柏梁體一百六十韻)
翰林院編修(臣)陳崇本
聖人撫有天下人聲教廣被無垓垠東觀扶桑旭日暾
西臨弱水餘波渾朔南萬國稱下藩車書一統
王道遵職貢歲歲歸中原譬諸仰流集衆鱗誰其桀驁
敢不馴金川醜類思并吞促浸儹拉大小分以大
齧小葉飼[蠢-春+原]抵爭蠻觸逞頑姦邊吏來告撻伐申
我師其西經巴岷先聲所屆賊膽寒螳臂何足當
車輪隂弓枉矢庭氏攀九頭一射妖鳥奔鴞音不
革求右援索諾木懼齒亡唇始以仇敵終締姻罔
兩逐隊白日昏旌門夜半迷游氛罪大惡極不可
原前茅再整昭劉虔
帝曰汝桂其將軍鷹揚虎賁悉近臣師出以律賞罰均
我車既攻我馬閑我糧我糗高邱山旟幟䍐纛旐
旆旃叴矛盾戟刀槊鋋蹴踏萬馬聲豗闐山梁險
滑無路扳賊如蟻附如蝚緣千尋矗立青巑岏安
能飛度蠶叢巔將軍勝算祕不宣羽書密奏
帝曰然分合當古兵家言出竒兩路威令伸芒浮太白
握星躔八卦之碉孤入雲路頂宗徑蛇蜿蜒我師
騰踔争上竿前後臂趾相勾連木城石卡須臾刪
狐兔一窟勢不全神兵進搗中心堅便臨蜣穴殱
其元
至尊稠叠催賜緡將軍與士同苦辛一鼓美諾已棄捐
三路分布追其猿霾空雪霰天隂雰長圍靜掩鳥
避鶱溝水凍合馬不前短衣猛士手足皸大營伐
鼔聲淵淵令下夜尅甲胄擐銛鋒在握矢在弦滅
此而食不待晨再接再厲士氣振構空霹靂飛星
丸塗染山谷皆紅殷斷壕漂血生渦㳬乘機仰奪
據上關借勢下壓摧重樊鹿鋌而走以箭穿狼跋
且㚄遭槍攅游魚沸釡螢灌川王師浩浩揚沙塵
金戈鐵騎來逡巡暫停宜喜砦未遷猝臨絨布弓
齊彎日旁寨落火怒掀隔河兩隊聲息聞傳烽夾
擊首尾環梟獍那得逃誅駢兵事有備乃無患冞
入猶恐孤軍縣遜克爾宗當後門預剔伏莽搜荆
榛大海昆色實要津突超危棧尤輕便馳壁疾走
抵賊屯勒烏圍破倏堕魂雍中寺外浮青燐河西
又渡千皮船馬邦傳檄收餘番易如拾芥兵不凡
諸方會合星聚垣長馳席掃指顧間由來巢覆卵
不完豈容孱蘖留餘羶降幡欲豎還俄延退以死
守經四旬卓爾瑪來稽首頻牛酪載列蠻漿醇莫
非王民率土濱生全洵荷
皇天仁吁彼困獸難久蹲勢窮無計生投轅二千俘繫羱
羊羣自作逆終喪身紅旗八日馳
帝閽快傳吉語霽
聖顔渠魁已得邊徼安(臣)桂將略通經權稟承
方略成竒勲丹梯紫閣高嶙峋功名圖畫過麒麟將軍
威武垂華紳文相肅穆峩雲冠煌煌贊語輝
天翰明良合繼賡歌傳歲惟二月修
虞巡
橋陵先謁輸精禋瓉卣觚洗鼐豆敦禮成九獻
神來歆東方
泰岱諸嶽尊升中展告情孔殷天風翕習靈旗翻我
皇至德美善臻本與洙泗同心源秪告
闕里崇吉蠲堂下法器鳴匏絃堂上菹味登蘋蘩四
氏瞻拜容恂恂良材一一收柟楩
六飛迴蹕剛朱辰凱歌恊奏南風薰黃新莊外郊臺新
綵仗耀日龍蛇紛元戎肅&KR0596;
天語溫嘉汝敵愾抒忠勤上公爵賞昭金韉
殊恩特賜紅麒麟
軫念將士踰險艱高岡萬仞旗試搴自我不見今五年
歸來競賦東山篇
九門洞啟翔百官東西鵠立齊鵷班纍囚之頸丈組
牽盈朝遍野交騰歡
鴻稱特上
文母欣
宸章敬用蒼珉鐫以承
祖烈裕後昆永韜兵甲銷鋒烟職方圖籍增瑶編我
皇德備徵化淳仁義禮樂為櫜鞬
武功震疊
文治彬鼓鑄萬彙如洪鈞韓碑柳雅難紀陳(小臣)矢詩
慚不文願儕擊壤歌
聖君熙熙長戴春臺春
平定兩金川詩(七言律十六首謹序)
内閣侍讀(臣)孫永清
皇帝仁聲浹宙義問通寰澤洽翾蠕祥呈鶼鰈前此準
夷底績俘大長以告功洎乎回部傾心彙羣蕃而
納職固已占星候月八荒盡隸
堯襟颿海繩山九域咸歸
舜㝢詎有土職金川逆酋者藐焉螘垤石門借作樊籬
蕞爾䲭巢金鏁曾煩組練偶緣革面稍貸餘生方
期妖鳥終馴不勞肆伐縱使涸魚自擲尚予矜全
孰知搏噬之私敢外
生成之德始則兇開釁隙觸與蠻爭繼還狡恃婚姻狼
從狽負吐蕃舊部驚攘奪以同仇甲壟諸司望驅
除而籲討兵非得已罪不容誅
皇帝怒恊神人寧求版宇是用翦其醜類飭我戎行巨
礮飛聲巴朗拉酋先膽落長矛耀影僧格宗賊早
心寒頓潰蟻封遂囚獍父全收儹拉之境既掃穴
以銷鋒進犁促浸之疆更逐逋而捲甲軍陳兩翼
卒布千屯聚米曾披昔嶺果﨑嶇不易遊氛忽煽
降番真反側當鋤幸充國之善謀擬亞夫之持重
獨整軍而出險遂撤壘以屯營扵焉載
簡元戎還掄
禁旅寵佩定西之印威壓琱戈奮揚逐北之師勢成
犄角策神機於兩路握勝算於
九重收美諾則未及一旬度谷噶而每聞三克羅博瓦
堅碉岌嶪直踞孤峯馬爾尼仄徑逶迤全憑一炬
日旁結陣旌摩散谷之雲巴木衝堅箭洒沙尼之
雨既據舍圖枉卡夾河通兩道聲援復平遜克爾
宗後路應中權步伐乘虚擣隙轉經樓盡抉藩籬
拉朽摧枯勒烏圖旋空巢窟鋌同鹿走踰科布曲
以長驅駭以麞奔歷雅瑪用而進搗虹霓捲處絨
布兵移霹靂轟時獨松軍會先降羽黨既覺亡羣
盡得渠魁益難伏莽計窮乞命力竭迎降僧格桑
早骨碎專車索諾木更心驚破竹千羣就縳一鼓
全收維時
聖天子慶展
珠陵期旋
法駕凱音適至覽八日之飛章
至德丕承宣
兩陵之祝版纘
祖烈而河山永鞏仰
宗功而日月重華大典方昭崇儀載肅慶
軒闈之輯祉璆册揚徽占
姒幄之凝庥玉書賁采從此圖呈益地納禾修禹貢之書
即今頌溢重垓同律協虞巡之典花縈彩鷁波靜
津門雲引
安輿岫高岱嶽展儀
闕里早賡在泮之歌
迴蹕神畿恰聽采薇之奏築靈臺而建纛露湛金罍煥
文錦以櫜弓春覃羽校遂陳俘於
廟
社爰脱劍於
門樓黌宫則琬琰鐫勲文高鏤鼓
紫閣則丹青紀績畫軼凌烟自兹霄翥玉雞囿馴銀
鹿桃關置牧嫓威稜扵裒荆遏密之先雪嶺消兵
占砥屬於鑿齒雕題而外(臣)班隨
籞禁職在薇垣慚磨盾之未能漫叨珥筆快舞干之
親覩適奉
屬車智竊管窺心殷葵向謹拜手稽首而獻詩曰
天開
神武嫓軒虞耆定功成仰
睿謨玉塞千屯今井牧金川兩部舊輿圖偷生暫許蛙
居井肆惡寧容虎負嵎掃穴只看憑
一怒永教絶嶂作康衢
荒徼曾煩駐六師崇墉因壘受降時經年鼠伏梁
仍據越境狼吞蔓更滋吏議未須張撻伐
皇慈暫許示羈縻由來斧鉞非輕試一檄看綏九土司
么䯢十載鬭蝸廬
帝遣休兵作輔車貙又生羆心詎革岠還負蟨計真疎陸
梁不凛三章約拒轍當教九伐除赫赫六軍如
雨降羣番翹首正徯予
貔虎材徵十部齊㚋金堡側震鳴鼙千溪雪壅流
沙淨萬嶺雲沉太白低搗穴盡收量谷馬追奔僅
逸觸藩羝酋豪早就長纓縛計日看將促浸犁
峻嶺﨑嶇阻斷崖餘氛猶自煽隂霾元戎建壘移
牙纛勁卒齊鑣插箭靫
申命兩軍分掎角誓教三孽絶根荄一丸美諾崇朝復
渠荅還看次第排
幾處危巢抱火然功收七遇更磨鋋一酋肆虐魂
先殛二豎用兇喘尚延天助迴飇摧壁壘人衝積
雪蕩烽烟即看狽負時無幾却獻逃亡當乞憐
分路揚麾絶井堙諸蕃作𨗳齒亡唇冰凘霧暗圍
方合馬束車懸氣益振早向籬邊防鋌鹿還從釡
底蹙窮鱗中秋最好譙樓月獨照琱旗掃棘榛
勒烏圍已息塵氛第二峯頭進駐軍林際孤猿先
失侣草間脫兔並亡羣元兇束手謀安用羣黨投
轅勢益分尚賴
皇仁寬一線殱渠不遣痛俱焚
四圍危峯劍戟攅更排亭障接河干擒生屢報
王師捷鑿險寧知蜀道難羣帥協謀資上將索倫賈勇
倡材官
天威一日收全部玉壘磨厓紀不刊
不須月滿望刀鐶噶拉依邊盡敵還佩得功牌文
爍爚馳將露布字斒斕纍囚白組經千驛歸騎金
鐃振萬山從此蠻荒耕鑿好春風已度古桃關慶
展崇禋德溯
先桃花寺裏捷音傳
橋山弓劍千雲護禹域共球萬國駢吉語恰逢宣祝版槃
歌從擬譜徽弦
兩陵佳氣瞻如許夾道松杉鬱翠烟
問俗陳詩愜
睿情
慈輿親奉歷郵程禮成望秩歸仁夀典重圜橋紀太平玉
尺何妨量地軸銀灣恰喜洗天兵笳簫譜入迎鑾
曲遥迓龍旗入
鳳城
築臺自昔傍林坰建纛重看羽衛停麟印佩來分
五玉鳳毛頒處得䨇翎長衢雲擁千官珮
行幄天圍四輔星好記西郊敷
湛露勞還時節麥畦青
五年奮伐凱歌回閶闔雲深五鳳開夾道旌旗輝
日月中天簫鼔動風雷功陳
九廟干戈戢宴
賜羣僚劍履陪更是六街傳盛事廿年三度獻俘來
已聞朱鷺叶懽鐃受福新占晉二爻
琬册揚徽登鳳陛
璆函賁采拜螭㘭月中玉管翻鈞樂天上璚筵潔大庖歸
善共欽
天子孝又傳
恩詔遍芳郊
靈臺偃伯掃天欃菌鶴紈牛格至諴不用披圖横
玉斧早看置尉闢雲巖琛偕月&KR1633;呈金㲲技共花
門舞繡衫陬澨有知争頌詠愧將擊壤佐韶咸
平定兩金川方略
欽定四庫全書
平定兩金川方略
藝文六
平定兩金川賦
戶部左侍郎(臣)梁國治
乾隆四十一年平定兩金川
皇帝乃洪大誥治敷宣
睿意勒功太學鑱石美諾曰勒烏圍曰噶拉依大文豐
碑於鑠咸熙相臣將臣錄叙不遺等功核實
親序贊之粤稽姚姒爰考子姬武功之赫文德之偉疇
運籌於獨斷疇美備其若斯往者乙亥之歲
天以凖部衞拉特二萬餘里肇啓我疆伊犂既定回部底
平土爾扈特歸順賓庭戢干偃伯黃祗砥寧下湔
墋黷上答
乾靈於是天弧直狼璇霄熻晶有睒䁡而駴伏孰睢盱而
敢嬰乃有兩金川者儹拉種遺促浸蘖生魚蠶牙
錯小大區名巢居軋芴碉卡縱横鬱餘氛之沴戾
閟複奥而藴蒸將聚殱乎斯族乃控摶而胚形歲
在戊辰郎卡始貳宓厲厥牙澤旺乃縶冉愕駹駭
卭霾筰曀於時
命將申討師干是式逾昔嶺而霆驚震雪山以軒輊既
倦&KR1224;而籲貸
皇慈惻而回霽赦彼窮蹙不殫其類爾乃蠕匿灌楚蠉
戢岝峉獧㹴善閉狂趭思摶甫十年間釁搆難作
憑其醜類肆其狂虐侵我土司擾我區落陽釋讎
而師婚伏械深乎谿壑索諾木嗣貙羆濟惡伊僧
格桑嘯侣同攫革布什咱謀殪而盜符鄂克什寨
合圍而攢鍔母姑内奰牝晨家索窮檮比以潛煽
騶力輔以傲婼播狂謠於維州將睨無憂而覦井
絡惡積貫盈自取誅縛
皇帝命總師彰九伐韜鈐握機司馬明法棧閣繆繞爰
啓爰發巴朗約咱跮踱紛撥我師如神迅速飄忽
獍父纍俘貉子狡脱迹人躡而來告遂因驉而誅
蟨何妖霧之欱歕巧伺隙以鴟張木果惜於兵分
寒灰燼而復揚當噶屹其難撼殿全軍其獨當
申命定西易符專征火器選徒健銳掄精吉林仡仡索
倫洸洸於彼金川乃剔乃攘翁古爾壟決謀計詳
定西自西威稜霜隼明亮偏師南路窕引再接再
厲前衝後紾西克谷噶始自資哩赤爾丹思南入
馬尼旬日齊捷美諾爰止寇魄悸於鶴唳士拗怒
而虎視若夫丫口嵳峩拉窠盤紆磑磑積雪裔裔
冰途豁閜谽谺茈虒﨑嶇驍師纚屬靡艱靡虞兵
有遲速事有勞役掎角相倚别派旁出堂堂中軍
所向辟易由羅博瓦而至色淜普蹴堅其如脆襲
喇穆喇穆而驀默格爾抵瑖於不備截榮噶以衡
擊賊勢分而為二越有宜喜鬱然重山集霰蓊薆
亞峯間關千萃萬夫鳴讙攀援始雖阻於重險終
迅越而無難南路之師西路是倚禆軍翼分如臂
使指甲索撒谷賊逸蠓蟻走不及遁潛不暇纚焚
巢毁碉霍霍繹繹他他藉藉至於五十里繄繼勇
之翹奮秉﨣桓之夙譽遜克爾宗爰殱爰除列卒
紛前拉朽衝堅乘利席勝接脰摩肩維勒圍之重
秘塹賊壘以蜷垣經樓稜撐冷角蠶攢排隙潛竇
拒救千端雷收聲於地底兮中藏熱而外燔紛交
躪以爭蹈兮若烈火之燎原颷驚飛炬箭重沉船
游兵立於洪波橋既傾而流堙旁徇遠略鼔怒無
前六十餘所一夕克焉定西桓桓威名宣馳大將
誠謀羣帥指揮斮雍中刜舍齊直抵於噶拉依突
擁千甲囂聲流施前翹後拒禽獮草薙一鼓並登
冰泮瓦解萬計千羣蜷局就械捷書飛馳秦疆晉
界紅旌迅乎飛檣目一瞬而弗逮囂合兮塵涌潮
音兮澎湃愉氣升為慶霄欝葩瑵乎華蓋肇出師
於辛壬實武臣之宣力嫻軍事而整暇坐甲裳而
備飭以奏膚公有嚴有翼
命將序位各得其職總戎之功藎臣之績惟
聖主之知人神勸賞於黜陟
睿圖握要妙算前知曦朝日昃軍書羽馳宵衣待旦旰
食疇咨地圖扼塞兵形險巇
心營
筆畫聚米成竒若乃臚列鴻捷刻繪銳武義炳日星聲
馳風雨
作詩紀績據事直言理質語實經焉傳焉
皇帝集是駿烈茂兹大猷對揚
祖
宗升薦
陵丘欽若
皇祖寧成遹求&KR1297;懸禮嶽峩冕導輈卻金泥之典陋袪玉
檢之文浮因名山而仰貺精禋穆與
天謀乃徵古義爼大牢學有受成泮有獻囚道演
孔圖合契春秋軼乎百二十國之寶書奚更考於異
郵既而笳簫厲響㫋旆競騖大愷沕穆翕然煦嫗
動容發音耳傾目注軒樂身律王夏式度崇臺矗
天眴不暇顧紅雲㸌而下垂
天光爥於逵路方稽召拜
堯容
湯步左律右鉞俘訊爰獻
午門正中淑景昇見八荒偃武四極寧晏讓善尊
親雝雝肅肅遠徼銷兵
璇闈志懌崇號
寧豫肖實象德蓋以保大定功而滋延
天福也然後本
天道發
淵衷洋洋
聖謨鳴謙示冲重華所為顧省放勲所以允恭憂勤羲
易之奥旨審已麟經之義宗洵乎垂萬世之道法
揚勲績於無窮者矣夫金川之地險莫殫論衢眎
左擔砥眎劒門昔者漢置汶山斥堠鄰焉唐戍滴
博吐蕃堙焉
皇帝鏡機芒纖羅絡厓垠剔嵌抉竇五稔集勲周撿嫏
嬛三古無聞
皇帝勒銘覩日披雲佳兵慎德垂鑒後昆八旗勁旅闞
虓虎臣師中貞吉厥有丈人承
謨視草恊益宣勤
皇帝製贊嘉乃恭寅一字榮旌累葉振振此載筆之臣
千歌萬頌揚厲鋪陳終捫璣測乾布肘量坤也(臣)
國治備員
禁近日聆
皇綸珥筆直廬先覩
天文拜手稽首敬獻云
胚渾融結黃輿絡分雪山矗峙化均烟煴自我
天覆悉主悉臣隸我
皇圖我土我民孰綰我印而險弗馴郎卡首難吹毒鼓
齦戊辰之歲薄伐用申既慼斯赦復叛辜
恩負其砦阻恃彼碉峋孱肉疆食鬥穴侵鄰層障隱日
坼裂雲根一綫萬盤絓肘罥跟密罅隠蠆曲磴藏
鼢磨牙礪距投骨狺狺維九土司盟誓婚姻不念
舊好肆其噬吞伺隙則齧鋌走侁侁有縶而豢孰
灌而熏厥後嬰討二豎叠因蛩驅陸梁儚儚迷惛
刑天銜戚蚩尤播塵
帝乃憑怒雷硠震震維彼美諾蒙翳荒屯儹拉營巢負
嵎而蹲我師初至炎火烈崑洎乎再收迅激風輪
五日轉戰已薄其垣六丁所擊裂石留痕維勒烏
圍萬嶂插天水陸阻塞屹為重關洪流斜界簸浪
鎔銀二壘傍挾以籬以藩蝟鋒螳斧聚而譊喧棧
梯雲磴苔滑莫攀我衝其脅欄楯鈎連步步而營
蛟龍蜿蜒戴梱囊沙虹橋絙牽撇波一曳力回萬
犍内靡孑遺外絶救援地道乃爇天塹乃填金天
夜晶皓魄正圓列缺忽激隆隆闐闐銅九鐵鍵巨
冶鎔煎百樓千櫓摧拉飛烟羌奴呼渴欝攸中燃
隠聞號呼羹沸蜩蟬遂臨噶依倚厂踞巔絶壁無
梯突兀孱顔大軍既合萬重霜鋋雲羅翳雲鐵網
絡川蚍蜉蟻子一隙莫穿戰士距踴驅縛牲牷厥
魁繫頸厥黨桎拳母姑兄弟妻孥駢肩妖霧澄霽
白日中懸鐃吹和平響答萬山其他攻勦戰且累
千仄徑垂鏁叢途裹氊欲擒而縱若却而前並擣
其虚飛度危巒自天而下倏扼其咽雲氣漭泱雪
霧迷漫突其來如拔壘摧堅竒兵九地孰測其端
千變萬化縷數莫殫飛揚七萃威讋百蠻九姓惕
息匍匐曲蜷正我
王鈇肅我戎㫋指南之車實惟
軒轅上將次將匡衛環旋
功大彌謙
冲懷穆淵
凱歌卅章舞詠虞薰容臺撰禮樂師宿縣
橋陵動色享祀精虔因躋介邱升中
大圜思樂泮水舍菜朝昕神人之事典義深淳交修並舉
備而不繁國陽顯見妥帖圓壇金鉦掆鼓凱奏聲
駢靈纛翩翩儀衛閑閑
大駕回鑾景從千官
雙闕飛翔五雲縈蟠
鑾輿登降以臨以觀異聲同贊合氣齊懽圓靈方祗一
肅一温隂闔陽開一義一仁文武張弛變化迭循
當斷必斷赴機若神不需以昃不豫以晨應聲舍
矢
志定必伸我勞五載圉靖億春江出其腹蜀都枕岷種
芋織橦同是蜀氓繄豈惟蜀八紘無垠
威稜四摺川嶽效珍畝棲餘糧壘無戰雲金川之功悉
由
聖神惟
帝炳幾惟
帝知人羣策羣力元戎元勲將軍定功
聖主賢臣
皇帝歌詩星文斗辰(微臣)管窺頌聲以陳四海歡洽來
賀來賓
平定兩金川賦
四庫全書纂修官禮部主事(臣)任大椿
皇帝仁洽道豐騰華納祐握珍光之淳全馨景烈其彌
茂
神武本乎靖綏鞮譯艐而奔輳榮鏡無外歌前舞後蓋
陸讋水慄而奉丕天之大律者咸洞寰而洽宙然
而猍&KR3206;貙豻雖懾以長釨巨鍦而蠢不忘夫騰蹂
也蚼蟓蛾蛘非極之掘堁清壤而瞢猶爭夫鉶塯
也伊促浸之小醜敢犯
命而内抗部駢衍夫氏傁儀&KR1749;久而悖常騁習俗之注
錯旁&KR0992;離夫圻畺巴夷七姓蘭峒九羌莫不畏之
如灼黥而賤之猶逐倀奮討則&KR0008;㤴稽誅則攫攘
眇兹儹拉蛩負鴟張釋毒痡而婚媾類釐孳相頡
頏襲滅恭順呥呥鄉鄉振我錞鐸是用大創聞之
王者握元模而運天權將以誅不寧之侯伐不庭
之國蕞爾兩酋如測水以牛蹏之岑度山以苓堙
之堛社不足以墟而城不足以洫顧必揚四征九
伐之威運五行十守之力積月屢歲縣㷭不革者
豈不以蔂絶嵓批阹開逕塞犯盾蝯岑雲霾蘚踣
是猶句枉結縷非鏝胡匽戟之所能除蟻蛭鼷穴
非武衝扶胥之所能即也懷之而不嘔嘔怒之而
不抑抑恕之以陂傜之性期之以僔嗛之情然猶
夷固僻違叨惏殘賊則豈鑿齒必不殱於疇華之
野而封豨終免戮於桑林之域哉
天子於是赫然震怒定策受成選校命將斤斤黆黆箕
張二翼雷奮五兵巴朗夷而達圍滅資哩掃而美
諾平貙羆逸噀封狼就刑
皇威靃其大達批功噶以進征賊星未殞軍實偶撓右
甄堅而岳峙命專鉞而擁旄桓桓定西秉略
神聖審高深於地維決竒賌於天勝中黃育獲機駭電
應分道選鋒互為竒正大格曾頭之兀㟺南壩卦
碉之聮亘鈲之&KR0008;之以莫不定蓋不旬日而復收
儹拉之境百戰殪寇指不勝詳頌
皇辭之舄奕繹
崇碑於膠庠敬依比夫事緯之先後以拊本而引綱焉
若夫谷噶西路峩峩嶟嶟伏旌韣於&KR3055;岶霅蠭軼
其若神崖庡谷&KR1350;風雷震震雹轟礫擊墜不暇奔
血潰成&KR0034;骴飛挌塵時則剿拉窠&KR1011;馬尼穴卡卡
角而掉鞅&KR2158;庚特額而列轊竅窕鑿突摶援攫肆
審錯規慮發無不速然而絨布左回南路庰蔽阻
同宜喜騁騖罔計於是西路之師克羅博瓦五隊
踰垠蘿&KR0008;木搲犯礧石而不㩓待衝近以相㨋殘
&KR2600;墜胳歕山欱野岡下淜普列碉以三熾燫熪於
&KR0008;屼摧中堅如敗&KR0008;彼引木以牒石我足蹻而手
抩穹步激礌焱焱炎炎遂開圍而揂伏乃左&KR1290;而
右攙負鏑埋谷醢刃霣厱斃厥甲首糝若䏽臢則
有喇穆在後徑亘㟹嶆&KR0008;諜撙總侯徼支繚惟闕
防於西北巔絶﨑夫兩碉捫頵珏交薎蒙前崖後
㕎&KR0008;負骶扛萬足奎踽籋月&KR1320;風抪突門而直下
咸捇顱而捽匈披霿襲&KR0034;摵幽摶空蹎跌碎折燃
衃熾烽日則丫口䠯險梯衝賊迺輿奔麖之㱙&KR0034;
鰌毚免於鴻罿獻軍社以脅䦧&KR0008;掍積而不容師
僙僙而彌奮規地機於
帝聰越凱立葉之陘阻隓默格爾之嵱嵸士皆鶽擊而
蚈應&KR0008;若掇蝱而撥麷也險恃兔窟有康薩爾枚
列三行越塹靡壘輳仰塗而擊擲抗角距而未㱟
據庘&KR1350;以覆身乃匿胻而見踦疾鎩先霆人與石
靡塞窖壅郄三碉畢毁木思工礍胥剷其&KR0034;遵巖
陘而下摧眎勒圍乃在錡伊絨布之鉦鐸既合力
於宜喜下甲索與得楞迤山椒而直指谷名撒撒
嶙峮硊磈闢笱門而列㮶守笠居而築垝奮句卒
以撞㧙火輜紛而環起維日旁之崇山屯石包之
蜂觜梯阻&KR0968;猱徑絶虰蟻挖陿批幽銜橜潛軌祕
響叢篁攝影昏晷踤巊㟰而上騰襲豺貘以後掎
阪截奔蹏風零斷趾禠魂瞿瞿絣木縈藟沙壩阻
而鷹瞵欲奮援而旋跬跨谷彌阜投戈漼弛蓋木
鉤而樵抱甀而汲者胥貫膺屬腸而陵藉乎五十
餘里䟃𧽼翋&KR2211;拔額爾替伊石真噶雕悍狼噬刃
衂狂趭塗開險盭覆赤爾寨於厓墳跐沙爾尼於
河澨氣震川騰汨活澎濞方斯時也兩軍夾河騤
騤烿烿如鞺與鞈均和節同或攢鍭以旁扼或摝
鐲而反攻宛鉅鐵釶慘如蠆蜂望絶沙火逃爭磧
蓬積雪儵其巋嶻臨洪川而作峯濤飛木颯聞聲
怔忪械筏朝失飛絙夕窮奔溺萬指肉漬波融蓋
已旌摩乎噶爾丹寺而劒及乎遜克爾宗亞斯以
往峭陁鬱紆拉枯下峙而列埓昆色上聳而連嶁
如戶有橉如枅輳櫨將欲揘畢乎唲齵之隙攫摶
乎厏厊之區非隠埵防而設覆梯林蕭而跇虚仰
㩧俯擊神抶電扶其何能翦狂獝於金洫墜枉矢
於地廬哉菑則大海餘氛既熄嘽嘽噳噳奮力固
植獸&KR1208;禽橧失其屴崱且夫勒圍據大渡之極源
環嵣㟿以湢㳁界托古魯之交坌倚隆斯得而奮
翼經樓坫其南冷角&KR0008;其北渠幨虎落天羅地棘
赤莖青羽聯翩靃繹本未極乎蕭楯之原又何虞
乎游闕之迹一旦薄伐肘不掩腋騰礟石於列庉
似煁烓之&KR1350;&KR3800;水可輯而絶杭山有&KR1350;而莫匿豨
貕嘯竄以憎懹䕫魈咺唏而憯&KR0034;則豈非陶誕突
盜之靡可原而僪狾愂怓之用是殛歟是月也獮
誓畢表貉祠
華轙蹕塞射殪狂犀威靈紛紜旭旭嘻嘻馳桃關而
申捷圓璧湛其澄輝感招拒之肅德抗
王鈇而必夷天人合發廓是
鴻規襟要約之險阻指西里以綰枹築篦籬於遮街衆
犯險而不渝迺燀薪而烄木㶳盌戶之貒貗爞爞
炔炔&KR0008;䯜烌膚脂流自灼骼不及枯㢖空廘毁熣
煤爥郛士氣趌&KR2596;奮㨵科布翼前拒後司間審慮
憍悍虓豁所向㥄遽&KR1184;蠡&KR2329;披棄甲空戌索隆邐
迤一蹶而仆溯蚮蜷之奮張恃呪師以為固奉雍
中與舍齊扼内垠之門戶何雲徹而席卷竟㦒忚
而莫詛耀星弧於九天抵噶依而環注越河而西
彀騎繁騖剿阿爾古而鋒膏瞰獨古木而輻赴開
道乃當甲雜旁附氣踢䟮乎獨松聲雷硠而東渡
抗馬邦之戈鈹通南北之轚互據四會以圍巢賊
㤨蛩乎安措於是乘距堙處軍輯絙蒺藜環㭬杙
□錐列鑽句鈹剡鐏煟煟倏倏而外屯飛䖟平題
參連鳴嗃颮颮紛紛而旁激弩臺屹以外睨壕橋
通而中逼焚甕城與圑樓窮嬰冥於地阞是已陷
其腹而剚其腸乃今倀倀渠渠而不知所息厥室
□逃&KR3141;諸糾纆爰䠆&KR2915;以就誅奉渦綬而涕拭縛
黎鮐於鍖餘繴媌嫽於輜側鳩骨肉之蟬咺望質
鈇而色墨胠於沙而思水徒悊悊而罔得也觸於
罜而修䎚祗忞忞而滋惑也神怒孽氛將奉
天德圍坑斥之騈田聚窳狻而壹克練吉日謁
橋山溯逴鑠於
烈祖用嘉薦夫瓚槃神靈期會捷至臚歡稽上陵於漢典
咨民事於神軒彼馨告夫常度孰能方乎
聖武之遠殫禋柴躡
岱輦掖
大安陳芬
闕里醇美嚳然文種武植
聖心以宣
龍輈旋乎東封赤羽回乎西徼類
帝告功封壝植旐臚五等以升成肅三行而面表鐃吹凝
會旌幄窊窅擁鐸拱稽霞煜星熛吳旂魯瞂絞紛
拂摽
天子用是嘉決勝於提賁勞殊勤於横草統協祐之鴻謨曰欽承於
靈&KR0034;申尉律息師徒司儀侍司士趨肅
廟
社以獻凱
莅魏闕而受俘華蓋承辰弧旌爥輿鞮衣韎韐赫戲騤
瞿彼夫咵噅仳倠淖滒漬汚莫識輝烈之光燭故
甘剬骨而剥膚膏鏦鏔以明罰悚憍泄之必誅鍔
鍔列列延光照㝢稱隆
姒姜均禧九土圖麒麟而霞芬襲洪輝於圭組被
融祉之函蒙奉
鴻施之蕃詡信緯遠而登祥咸滋熙而圜煦欽勒崇於
睿文中外廸乎
茂矩銷矜刃為&KR0008;钁總萬嗣而偃武(臣)備員禮官逖裔
是司伏覩乎
皇上德㝢天覆粲宴博被苟面内其必恤克濯&KR0034;而不
疑譬髠屯之犂牛猶決鼻其在羈矧夫萬萬而屯
億億而興誠戈指而踵企將翼之於大寧惟亶路
以怙逆豈平典所復矜一蚋噆膚梊梊至旦負固
勃亂小不可翫始掎契而司詐終隴種而墮斷炎
曦甄耀嘄陽窫窳之&KR0034;潛懸象軌度絀流旬始之
精散侯其禕而光舄繹乎寰甸己仁以為守義以
為行放凖修繩達昏牖明蔽元辜而
法勅運師術於隆平撫繜絀而覆露震惽漠而聳誠萬
國元靜泰柄握衡夫寧惟是推摿摿而攻揭揭而
同於廣斥勤遠之用兵哉
平定兩金川方略
欽定四庫全書
平定兩金川方略
藝文七
平定兩金川擬露布一首
翰林院侍講學士(臣)紀昀
(臣)聞威揚星鉞非螳斧所能支怒奮雷硠雖蠶叢
而亦闢應天者勝定申四冡之誅恃險者亡難負
三苖之固故王師仗順歷百戰而無前逋寇偷生
終一朝而就縶靈䕫震吼西人之膽全寒雄虺摧
藏南粤之纓遂繫恭承
睿略已縛渠魁竊惟兩川者俗帶蠻荒人原羌族金牛
闢道為五丁未鑿之餘玉斧分疆在一水相連之
外九氐雜處率遺種於冉駹八國參居盡隸名於
默啜路通的博問唐戍而皆迷郡接汶山出漢封
而更遠盖四萬八千歲後至建興始控以城而五
百六十人中在嘉靖尚名以寺羈縻勿絶古來徒
繋虚名叛服不常此軰遂成天性洎我
朝龍驤討罪初定峨岷狼種傾忱全收卭筰桃園置
堠已歸版籍之中橦布輸賨久定臣民之分百年
培養漸如奚别東西兩部區分遂似宛名大小沐
天朝之雨露各長子孫割蠻土之山川自成聚落而乃
中山狡獸最解忘恩西部遺羌從來喜盗包藏桀
黠縱横黃石之墟突肆貪殘蹂躪青衣之外吠同
蜀犬忽争骨以磨牙毒類巴蛇竟擘山而掉尾往
者辰之撻伐玉弩騰芒實因郎卡之憑凌銅頭
興暴乃以驚弦落羽梟不東飛負矢哀鳴鵑知北
向
天心仁愛許還松堡之師
聖度宏寬容免竹王之戮凡以綏柔荒裔俾板楯之知
歸何期孤負
深恩仍夜郎之自大爪牙暫戢密蓄機心羽翼未成轉
修舊好吐蕃嫁女羈勃律之歸唐幵罕釋讐結先
零而窺漢隂謀未遂十稔先盈遺孽猶存九嬰彌
亂凶殘有種索諾木虺復為蛇貪冒無知僧格桑
狐因假虎莎車搆怨稱戈善鄯之城般囑興戎喋
血羅支之帳四鄰俶擾月明而軍柝宵驚二豎披
猖風吼而戰雲晝起釁生同室雖為蝸角之爭境
接中原漸慮犬牙之錯屢吹毒焰似聞旺烈遺風
敢播謠詞擬逼姜維故壘蓋兩階干羽終莫格其
頑心八陣風雲自宜申其顯討乃以邊臣計左未
能宣布
天威閫帥謀疎無以欽承
廟略始則印歸卭谷陽受約而彌驕繼乃城屬兜題已
失巢而復得僧格桑走林&KR0034;兔將三窟之重營索
諾木振羽竒鶬更九頭之彌黠借降人以用諜初
同婦嫁維州留部長而不歸正似王囚阿惡迹其
質渠以割地具有深謀足知挾衆以窺邊終為後
患敢圖悖逆僉云罪已通天苟不剪除深恐勢將
滋蔓
皇上是以威操湯銊迅調銅符武震軒䕫重開玉帳乾
隆癸巳六月
詔以(臣)阿桂為定西將軍以(臣)豐昇額(臣)明亮為之副
握虎鈐以命將星動河魁引鶴列以陳師風馳山
子旗分柳綠滇黔秦楚之兵𥜗暎花紅彭濮微髳
之卒宣明賞罰令嚴而壁壘一新簡汰疲癃氣奮
而笳簫倍響復以
禁中羽騎初時未果從征因而城上蝥弧所向莫為
前導牙璋飛召爰蒐健銳之雄棡鼓交鳴併簡索
倫之衆攜來飛矢天邊齊射狼星倚作長城閫外
寧驚鶴唳四竒四正共成風后之圖九拒九攻誓
釁温禺之血龍吟畫角雪山之亂石皆鳴馬振連
錢玉壘之危峰欲動蓋將永乎邊徼務在擒王
所以大合乎軍鋒不辭用衆
星樞高挈周萬里以提衡地絡岐分用三驅而取道
睿謀指示共瞻
軒帝南車衆志驍騰齊出益州北部一軍别駐俾成㚄
尾之形兩路兼攻各據擣虚之勢山川聚米已全
境之周羅戈甲捎雲乃中權之冞入是歲十月(臣)
阿桂等由資哩諸處進兵收復鄂克什官塞芙蓉
淬刃新軍皆初試之鋒薜荔懸厓舊路是曾經之
地絞人宵潰競自棄其卭籠楚幕晨空俄全清乎
甌脱川原如故已遷之郱鄑仍歸井竈不移待救
之江黃先慰十一月進攻路頂宗明郭宗收復美
諾千盤鬱嵂青壁無梯一棧延緣黃雲迷逕當年
伏莽僧格桑借以潜藏此日負嵎索諾木恃為障
蔽崇墉再伐尚因壘而不降齊燼重收竟背城而
思戰欃槍焰吐囂矜之氣方張睥睨塵昏格鬥之
聲遂合風生勍弩平驅犀手三千雪壓危巒直接
雲梯七百弓刀爭響崚嶒之石骨皆摧樓櫓平頽
睒䁡之旄頭倏墮揚旍撾鼓一時三逐殘兵按籍
披圖兩日再收故地䦱其門戶已摏長狄之喉撤
彼藩籬早斷匈奴之臂甲午正月進攻谷噶了口
初臨寇境一丸早已泥封横阻前茅千嶂都如笏
插蜂房蜜綴異敗亡鳩合之餘虺毒横吹正僥倖
鴟張之後銅丸走坂憑高者藉勢囂爭石角鈎衣
躡險者排空馳突弩張劍拔兩軍之銳氣皆新雷
轉山驚三鼔之餘音不竭喧呼沸地似翻骨母之
潮烟焰迷天忽結蚩尤之霧戰酣不解應龍之翼
彌張力竭難支妖鳥之巢乃覆於時(臣)明亮亦由
赤爾丹思攻破馬尼牙旂並建輔車之勢相維羽
檄遥通掎角之形早據獨當要路既無旁顧之虞
徑擣中堅益奮直前之氣三月(臣)阿桂抵羅博瓦
外郛是恃秦人倚函谷之關舊壘原堅晉帥阻偪
陽之國四峯矗立高深並自難窮八壘回環左右
皆能相救羊腸詰曲非一旅所能攻蛙徑紆環乃
五軍之並進分朋列隊數符太乙之旂飛矢揚兵
氣壓常山之陣參差迭起驚飄瞥之無恒蹂躪横
行駭枝梧之不定山精血染倏半化於青燐木魅
巢傾遽停吹其碧火會以風吹山帶乍浮迎陣之
雲水挽天河預灑洗兵之雨苔衣夜滑未利行師
嵐氣晨蒸且留養銳計其時日正同虞帝之七旬
簡我師徒乃及宣王之六月是月克色淜普進克
喇穆喇穆及日則丫口七月又克該布達什諾木
城及格魯瓦角諸寨兩軍夾擊都如絶地而飛一
隊潛行忽似自天而下四山隂合霧濃而伏豹爭
騰萬木聲號雨急而怒龍奮攫蠻氊密挂雖側足
以難登鬼彈驚飛終仰攻而不避丹厓平裂直彎
沒石之弓翠巘中摧如有破山之劍轉門萬峯之
下幾歴千盤出師一月之中因成三捷兼以横摧
鈎楯道如刊木而通因之徧爇團焦勢似焚山而
獵雷能破柱一聲而斷柹紛披火自生風四顧而
殘煤坌舞地中鼓角真草木之皆驚雲外旌旗早
山川之相望重巖複岫巨靈之蹠齊開羈魄殘魂
貮負之尸遂械然而大軍未合猶紆道以求通黠
寇多岐當出竒以制勝披榛得路一時幾費歭&KR2152;
括地成圖萬里乃蒙
鑒照與
天合契信必克而無疑惟
聖前知果圖功而有獲十月由日爾八當噶之下榮噶
爾博之上取道攻得默格爾進據蜜拉噶拉木併
克凱立葉諸寨武陽别出廣漢先驚斜谷方開陳
倉徑度股肱雖在拊其背而難施首尾空存斷其
中而莫救颷輪捲地聲酣而山鬼皆逃火繖燒雲
勢烈而沙蟲俱化三周不注連逐齊師一出井陘
併空趙璧深林搜伏旁批蟻穴之柯高嶺屯兵徑
卓虎牙之帳乙未正月克康薩爾四月克木思工
噶克丫口山河表裏勢既居高谿谷㟏岈逕尤絶
陡過兹以往俯攻即似建瓴據此而爭死守亦同
奪刃困猶力鬥更憑九折之厓險已難昇兼阻千
秋之雪賊先有備伺得隙而後投兵貴乘虚待不
虞而始動衝車忽合易水晨驚鵝鴨齊鳴蔡州夜
襲一則遲以兩月用三日而畢收一則稽以九旬
越一宵而立潰要津得據武牢竟扼其吭大勢全
歸上黨已居其脊艱難爭險頻年幾度持籌奮迅
摧堅兹夕始為如志然而遜克爾宗者縣車束馬
我原避險而來彀弩枕戈彼尚增埤而守小能害
大舊聞蜂蠆之言後或乘前古有螳蟬之譬五月
既得噶爾丹寺噶朗噶舍圖枉卡乃遣(臣)豐昇額
等銜枚卷甲曲歷蛇盤附葛攀藤直探虎穴神方
助順霧迷五里之隂人盡潛跡花隠百重之影一
呼忽起震屋瓦以羣飛諸道交攻數闔枚而已逼
爾弓爾弩排闥難施我斧我戕鑿垣競入豺狼當
道於今忽得全平魑魅不逢從此無憂竊發七月
進攻昆色爾及拉枯等喇嘛科布三寨菑則大海
諸處霜濃露滑未怯山行月黑風高最宜夜戰直
摩溝壘爭看突將先登已逼門庭肯聽蠻奴死拒
萬山皆響立頽鉅鹿之沙一炬横飛遽烈崑岡之
火布金成地唱梵唄而無靈築石為居瀸蠻墟而
悉掃六丁雷電横驅者甫届三朝兩路麾幢會合
者遂臨一水適(臣)明亮既破宜喜之後亦廓清日
旁一路五十餘里進攻額爾替石真噶諸寨盡得
上下沙爾泥之地雕旗遥望欣聲勢之相通金柝
時聞覺威棱之益壯成功有日約共縶夫凶渠乘
勝遄驅遂先圍其舊砦八月大兵攻勒烏圍五重
危磴鐵骨含青一帶洪河銀濤翻白高墉揭櫱共
成獸角之形堅壘周環曾是鴟蹲之地噶拉依遥
資屏障儼築重關轉經樓近與毗連竟成夾寨潰
兵歸保逆徒猶自蜂屯大旆臨攻醜旅依然螳拒
於是釣連長棧先防援應之途絙曳飛杠預斷逋
逃之路平堙坎窞竊同韓信囊沙横激雷霆未許
劉鄩掘地長圍既合俄飛走之俱窮孤堞將傾乃
騰凌而並入金戈晃耀三千之控鶴齊呼玉宇高
寒十五之明蟾恰滿四圍礮火中天掣列缺之鞭
一片刀光半夜射望舒之魄堅城既破真看鱉令
浮尸窮寇仍追會遣樓蘭對簿十一月進克西里
科布曲索隆兜窩又克朗阿古則朗噶克丫丫口
旋據噶占十二月由瑪爾古當噶取舍齊雍中兩
寺遂直擣噶拉依屢征屢下全成破竹之形彌入
彌深真類剥牀之象迫於頃刻信幕燕之知危緩
以須臾尚釜魚之乞活盤瓠之六男六女多随母
以歸誠哀牢之十子十妻半挈家而納欵惟兹逆
豎守陴之哭已聞自保孤城銜璧之迎未肯既而
(臣)明亮等掃清河西諸處渡河而來緩路之兵亦
乘勢招撫噶咱普庚額特曾達諸寨随而續至大
軍既會一時燦若星繁列校爭前四面圍如月暈
雲羅萬里周阹而飛鳥難逃鐵網千絲截水而游
鱗不度外援已絶鳶無可寄之書内顧無謀鼯是
已窮之技不降不戰理難聽其苟延且撫且攻勢
將出於生縳乃乘彼亂渴無拜井之泉爰鼓我師
怒躍射氊之矢火珠激迸烟漲成雲金彈砰訇熖
飛掣電戰塵澒洞聲喧而地軸皆搖殺氣蒼黃力
猛而天梯直上逆酋索諾木求生無計餘息空存
欲死不能驚魂先餒諭之莫省不為鄭伯牽羊悔
亦難追乃向班超抱馬遂率其兄弟莎羅奔甲爾
瓦沃雜爾斯丹巴及兩土婦與大頭人丹巴沃雜
爾阿木魯綽窩斯甲尼瑪噶喇克巴偕兩喇嘛挈
所屬二千餘人捧印麾前泥首乞命夙沙自潰窟
穴全空盤槖成禽妻孥並縶狂童右桎不留梟獍
之蹤孽黨反衿未漏鯨鯢之網剷壕處處業已焚
巢貫索纍纍非同獻馘妖星堕地雲開石紐之山
魔雨回晴花暖桃川之樹北上之檻車一發九姓
知威西師之鐃吹將還六軍奏凱粤自戊辰以後
凡兩征而邊釁始清聿從辛卯以來經五載而戎
機乃藏蓋事殊擒闢路别中原勢異征淮據非平
地削成峭壁山山皆九渡之河縋出懸崖步步是
七盤之嶺随心取徑更無蜀棧相連到處藏兵總
覺崤師可禦故其地僅千餘里而往來莫得其途
其衆僅三萬人而出沒莫知其數仰賴我
皇上珠鈐獨握密運兵謀金鏡高懸熟籌地理申明
國典飭司馬之明條汰斥邊軍選羽林之勍旅發金
錢而弗惜民不知勞輓芻粟以常充士皆宿飽
恩威並用人人懷效命之心
指授無遺事事禀先幾之算所以稍稽歲月終得有成
備歷﨑嶇卒能奏績魚蠶未闢之地列戍開屯葛
姜莫到之鄉陳師鞠旅罪人斯得藳街待正明刑
荒徼咸寧板屋永霑
渥澤黎風雅雨和甘過大渡河邊羌竹蠻花蔥蔚接無
憂城外巴渝舊舞齊随破陣之歌蜀國新絃總奏
平邊之樂往者天山左右宣威而宛馬東來今兹
益部西南討叛而參狼内向後先一轍總
聖皇猶運之謨上下千年皆舊史未聞之事從兹鐃歌
十曲召岐伯以重增定知譯曲三章接唐菆而踵
獻域中慶洽閫外歡騰(臣)等仰藉
聲靈幸禽醜逆星郵迅發尅期書到甘泉雲棧飛馳側
想邑名聞喜戢兵轡野彌昭
軒皇教戰之功偃伯靈臺聿瞻
姬室修文之盛(臣)等曷勝踴躍歡忭之至謹奉露布以
聞
平定兩金川闡謨(謹序)
翰林院侍講學士(臣)朱珪
皇上至仁天幬知臨幾灼神武乾斷初討金川服則舍
之不訖厥誅既而蕩伊犁收回部光
聖之緒闢地二萬餘里極天西北哈薩克布嚕特鄂罕
土爾扈特咸先後歸命内屬土圭測影至於日入
之部桄矣晊矣古未有也乃促浸儧拉比惡偝德
大師克之五年掃其窟巢罪人族俘功成大釐(臣)
伏讀
御製平定兩金川告成太學碑文暨
勒銘美諾勒烏圍噶拉依之碑仰惟
聖謨淵奫
佑信順靖民之勲一勤永敉猶
心惻衆勞若將不及蓋堯禹之克譲克艱不矜不伐
大聖人用心萬古一揆也(臣)珪蒙
恩慈再入翰林欣覯
盛烈愧黭淺荒落無毫髮禆效注鳴翼振亦欲鼓舞
太陽太和之光氣竊不自量作闡謨一篇庶竭攄愚忱
宣繹
天子睿聖功德颺於無彊謹頓首以獻其辭曰
天以大氣束九輪隂揫陽張亭毒螴蜳或戴景而
衞跡或匿暾而巢蟁馮生攫閷孰溢静是厥惟大
君仁以均之知以先之勇則剸之有不若廸辟以
止辟所以康兆民也故潰夙沙鏖絶轡疇華誅三
危竄有扈𠞰絶鬼方既濟聖人皆祗之非得已也
昔周舞庸蜀秦嘲牧犢蹊其金斗即於白鹿漢開
四郡笮駹變俗深入不毛葛姜之勞有唐不競遂
驕吐蕃麋谷清水要盟屢寒羌眈視乎全蜀廼嫁
婦於維州諜而取之城曰無憂牛李争柄殺悉恒
謀金川故懸小封更置王建徒州棄其地利劃大
渡以玉斧宋割險而不治元設碉門暨長河西明
障雜谷鄰金川寺稍蠶食之聿遷其地夫金川者
固三十三番之黑子而董卜韓明之細也卭籠之
巢玃&KR1717;乎上碉下碉牛皮之筏箭括乎沱水孫水
繩橋縣度之&KR2106;曳白狗白蘭之脣齒連天萬巉絶
地寸跬遠逹烏斯之蔵俯瞰井絡之底苟蠆尾之
有毒雖顛蘖其必掎
皇天啟佑我
國家自我
列祖出震御天八紘八夤同於太平
皇帝紹
重光求民莫兢兢乾乾無一夫不被潤澤惟十有三年金
川用師則以促浸之蹂儹拉而澤旺韄也元戈西
揭郎卡面革
帝曰宥之是我大有造於兩金川而不利其塉也
天畀所覆何遠不輳犂伊犂為平川芻宛馬於内廐準夷
四衛屯田列堠其陽城郭至拔達山葱嶺和闐實
窮河源徵張騫之鹽澤辨篤實之火敦遂臨西海
真睹崐崘二萬里外國之西門徑乾&KR1101;而包坤角
彼汶山華離之地曷足云乎然而
天縡旭卉機發必克儧拉首禍促浸偝德澤旺昏而僧格
桑世其凶郎卡死而索諾木稔其慝始則賢栗擒
乎鹿茤既而劓女妻乎無弋狼狽負固而逆命蟨
驢同難而薦食亂革布之室家&KR1011;鄂什之疆域
天子以為鞏金隄者墐螘穴力原田者芟陂艿不一勞
不可以久逸不暫費不可以永寧師出以律不臧
是懲枕參首而
命將執蝥弧以先登於是摧巴朗復革布資哩既克美
諾入據毚兔走其三窟飛蟲懸於一縷姑句跳而
從其妻迷唐號而夷其父方移金鼔於昔嶺詰罪
人之逃逋賊乃善幻山鬼夜謼乘無備之莫敖戕
致果之狼瞫小往大來一發歛
天將盈而殱旃故不可以五稔也當噶一路整軍而出
皇帝申命阿桂益汝吉林索倫黑龍江暨健銳火器凡
兵七千惟汝定西將軍帥之時則天策電掣虎螭
麋至六軍一心
廟算神契西南夾擊大風掃隧隤八卦之連雲剗雨宗
於浹日再收美諾而儹拉之功訖矣
詔攝提格摩泰一鏠鑿天險誅魁兇馬尼南博谷噶西
鏦宜喜絨布角犄肩膊西路大軍直鈹羅博色淜
拉穆抵於默格忽超前而蹠後禀
九重之指撝鏡萬里如投籥康薩爾梁嶮崿釗鋩太古
積雪嵯峨龜裂九烏不照飛鳶顛澾木思工噶谽
谺閜豁三年之阻一日而掇其時北師自日㝑茹
寨攻石真噶沙爾尼戰河之西而大軍克噶爾丹
及噶朗噶踞高而控低刷遜克爾宗如鞭尻脽仰
劖昆色火炎拉枯菑則海燖爊池魚拔柵木以
為棧凌章噶而上梯遂披冷角寺次於勒烏圍是
惟賊之舊巢錮重甗而獨牢矗經樓於天半碉卡
偨傂而錯交因獸入穴層厂外巴五丁顧而躑躅
九攻盡而莫挑於是槎林樹柵截河椓栫鉤黿鼉
而石筍折燧龍牛而冰崖鍜擁沙囊於上樓鳴鼓
角於地竁降天出淵神駴鬼暝中秋之望圓靈鏡
空蕩滌月&KR1208;蕭條天風鯨鯢他藉招搖奏功遂以
夜半克勒烏圍捷書八日
聞於木蘭之
帷宫我軍合圍逼噶拉依跨梁踰溝先克西里乘其
高標風恕火舉奪科布曲及索倫古舍齊雍中跐
入庭戶南北兩路破竹解瓦掃獨松驅馬邦天會
於麾下乃簎貍物火蟄獸投焚石硩夭鷇繯槖髻
鼬蠛蠓不漏煽鑪韝於大冶鑠崑岡而裂吼狶&KR0034;
䨲投絶其哺㝅尫焚籲天罪大莫宥於是媻姍姎
徒斑蘭精夫鳥語哀牢之母項髻朱䳒之婦槃瓠
則男女搖尾鄋瞞則兄弟駢首窮&KR1224;匍匐乞命晷
刻乾隆四十有一年春二月丙午索諾木率其兄
弟莎羅奔甲爾瓦沃雜爾斯丹巴及助惡大頭人
丹巴沃雜爾等就擒於軍金川平甲寅
帝方祗謁
東陵
蹕桃花寺紅旗至惟
皇天
列祖孚佑
聖志中外大悦
神人咸喜
皇帝曰吁惟將軍阿桂百歲蕆事功第一列爵上公有
加賜自副將軍以下論功封賞以差圖形
紫光閣相(臣)將(臣)冠劍鱗次乃徵
帝典攡
文思
銘太學之碑暨美諾勒烏圍噶拉依
天子穆然念康功甚勤而勅
命之不易也一篇之中三復致意嵑石鼓而汁五緯劘玉
壘而表萬禩告功
泰陵
大孝繼
志扶
安輿啟華芝澤春淀延
蕃釐甘雨滲漉條風旖旎
日車臨乎青衮顒大觀而瞻
德威
登岱宗陋亭云告成
闕里偃伯秩文復租税却貢琛養耆老甄秀畯旋
龍舟棹析津覽來年之菑畬樂豐年之旉與孟夏之
月六軍凱歸乃
幸良鄉郊臺而勞之萬騎按隊鐃螺震天猊甲虎韔觀
者如雲
皇帝率百官謁
天受祉張黃龍之纛
御翠鳳之邸將軍前跽行抱見禮
天光霽穆
清問燕喜乃扈
鑾啟行馬上奏
凱歌三十章擷常杜之華皖韻勺箾之鑠清鈞天雲
門訢合歡聲歸於
京師前期以索諾木及其人屬獻扵
太廟
太社
皇帝乃御午門司馬牽組司寇致辟受俘於
闕下五月朔恭加上
聖母皇太后徽號曰
崇慶慈宣康惠敦和裕夀純禧恭懿安祺寧豫
皇太后惟億億年萬方咸
寧六合由
豫惟
聖母篤
天裭祐乃
頒詔天下告於
郊壇徧於羣祀行慶施惠不不煦嫗朝賡衢歌雍雍乎羣
雅鏘鏘乎九夏
訏謨定頌聲作乃為遠人畏德成德樂德三章之詩備
鞮鞻焉畏德詩曰羌氐石處霜雪之窟山巒蔽虧
不見日月大夏涸凍不知寒苦
天威赫昈霹靂澍雨鑿巖築碉莫我堅厚塹江笮橋莫
汝險溜今何有哉蕩蕩戶牖儧拉函顱促浸族拘
兄弟母孥長繩曳婁蜀之西北而大山海
皇帝治之亘二萬里傳告種人東面拜跪
皇帝萬夀有向無倍感德詩曰昔九土司日夜弄兵爾
牙我肉狼藉壑院革布什咱為促浸斫掠其婦女
嬽嬽孅弱彼鄂克什與儧拉讐埋蠱咒詛俾汝虔
劉謂維州橋可以跮踱鵂鶹仰嚇
天奪汝魄
皇帝
天哉誅鋤罪人殪彼豺狼䘏此寡矝自今以始我田我麥
我羊我牛莫我辛螫毞毲班罽勃窣蹈舞
皇帝萬夀心歸
大父樂德詩曰峩峩岷山湛湛江水去天一尺江歸於
海正陽化醇熙熙若春壬哉林哉今為内民夏有
甘露秋無盲風冬日曣㬈雪冰和融蜀土磽腴咸
賜復除赦過宥罪與民塈甦嶷嶷都護我鎮我撫畇畇
屯田我戍我保白狼盤木樂漢之大鳥斯朵甘吐
蕃邏娑
天錫
皇帝覆育中外日月出入無有彊界
聖德高厚恩澤周匣
皇帝萬夀與
天意合陳詩歌之
天人之孚極於四和是故一夫不獲坐以待昕惟
皇帝仁榮鏡萬幾丕應徯志惟
皇帝知勿貮勿疑九圍以鞏惟
皇帝勇百姓日用而不知
聖人之謨豈不睿哉堯曰日慎一日舜曰惟時惟幾禹
日孜孜德先祗台故動則有開必先静則中心無
為以至於萬年鞏我丕丕基
平定兩金川方略
欽定四庫全書
平定兩金川方略
藝文八
平定兩金川論(上下二篇謹序)
江蘇學政(臣)彭元瑞
維我
皇上文武聖神克集
大勲兩金川全境蕩平逆酋授首臮其母姑兄弟頭人
等生纍駢繋咸膏齊斧盖距戊辰受降二十有九
年距辛巳平定西域十有六年前後異宜大小殊
勢惟
聖人之心無弗周故
聖人之功無弗成要其奉
天討禀
睿謨用底我
偉績是謂大同(臣)恭聆
鴻捷踴躍忭舞自惟在遠不獲親見
闕下受俘之
上儀顧數年以来仰繹
諭旨
詩文審知兹事體大亦冀有所發明而見聞窽綮文又
冗弱大愳無以稱塞謹著論上下二篇殚竭愚慮
期萬一推測
化神妙用以致兹
顯功駿烈重臻叠奏之盛(臣)誠歡誠喜誠愧誠悚稽首
頓首
論上
金川之事昉於乾隆丙寅年受降于戊辰年亦既
包蒙之今而征之且𠞰絶之前後異宜甚矣
聖人之大也天地之道風雨露雷遷化流形春生固生
秋殺亦生
聖人之道仁育義正不蔽於物不偏于用不泥于時惟
其當而已矣戊辰之受降其前事已不具論既受
降十年郎卡復稱兵不靖俶擾其鄰封狼貙羆以
至索諾木習為故常僧格桑始衅終合蛩蛩距驉
魚爛獸鋌夫儹拉促浸我九土司之二也其所擾
之革布什咱等亦我上司也郡縣之吏一文書相
齟齬則大吏以聞於朝泛而黜之有兩匹夫于此
戟手而詈張拳而鬥朝廷之命官治之殺人者死
傷人者抵辠曰
王章也
王者無外視土司猶郡縣也視蠭屯螘聚之衆猶兩匹
夫也
諭之而不革威之而不懾是怙終也虞書曰怙終賊刑
矧復有至維州橋之謠維州
天子之内地禮曰以足蹴路馬芻有誅齒路馬有誅以
彼黑子之地烏合之衆若羣鼠自鬥穴中耳固萬
萬無至維州事而敢于造作言語無復忌憚將例
以齒馬蹴芻之罪實倍萬也而能無誅乎然則前
之降得無不誠戊辰之役我師深入滅此朝食窮
猿投林枯魚泣釡以自丐其命安得不誠
聖人先覺不事逆億初何嘗計後此之滋擾而不受之
即安知非
昊蒼降鍳其不誠俾反復侵敗以稔其惡盈其貫而即嚴
誅而
聖人于是奉若而不違且夫力不足以滅之故赦之此
漢唐宋中盛之時所為也惟恐後之力不能滅之
故不赦之此漢唐宋全盛之時所為也若乃誠則
赦之傾則滅之
聖人何庸心亦行所無事赦之惟我滅之亦惟我此又
我
國家郅隆極盛之勢振古無前者也有今之平定而
後知前之受降乃
聖人之大度而非屈于兵力之無如何有前之受降而
後知今之平定因彼自作之孽不得已而用之聲
罪致討協乎
天心二事者交相為用不蔽不偏不泥其斯以為
聖人之大
論下
皇帝平西域收凖回兩大部五年而
大功成金川兩土司耳視西域僅百之二三亦五年而
大功成大小殊勢而
功同何也天下自外於王化者所恃有二曰恃其遠也
故周宣王薄伐玁狁僅至太原曰恃其險也故三
苖左洞庭右彭蠡而勞禹征高宗三年克鬼方著
于易象西師之役拓地二萬里遠之至也稽古有
事蜀徼者蠶叢魚鳬開國茫昧金牛開道秦謀遂
成三代以前且無蜀矧桃關以外乎漢通卭筰冉
駹以為遠至以文難蜀父老在今内地唐之維州
陷於吐蕃既来旋棄牛李交鬨明平播州水西兩
土司乃遵義平越之地更為腹裏然則金川在前
代非不遠也我
國家版圖式廓一尉一候跨越無垠故金川不可以
言遠專以險金川之險阻隘而多山重岡叠嶂蔽
虧天日兩山之間人聲聞影接相去數十里夾為
阬谷蒸為沮洳地又多雨雪道隐氣寒逆酋于其
要害築堅碉守之森若林立矗若雲上我仰而攻
彼瞰而守肉薄魚貫不能成列故能負隅阻兵苟
延殘喘遲之以至五年夫大且遠者謂我不能至
也如彼逐禽少縱即逝九地九天罔不如意利在
速小且險者將以老我師也十圍五攻反客為主
網收囊括久以困之不病其遲
聖人之心無遠不邇無險不夷燭乎
幾先貫乎事後照之以
几席萬里如闈闥運之以
宵旰五年如一日若操
成算而符左劵也禁旅出士氣奮重帑發轉饟裕士飽
馬騰民不知兵遂以犄谷噶剸宜喜鞣日旁膊昆
色盪默格爾康薩爾再剗美諾轟勒烏圍環决噶
拉依水斷魚鼈草刈狐兔長圍既合飛走路窮器
嘑緩死終夜有聲宵壘既闢頸阻相屬濟惡之族
助虐之醜類燻穴焚巢無一兔脱茂矣大矣盛矣
大矣其斯為
大武之全功也乎昔漢誅南越餘善而弟郢立懸宛王
毋寡首而其貴人不出宋虜繼遷之母而地斤澤
逃奪崑崙關而儂智高不得明三定南交檻黎季
犛黎澄而黎利蘖芽以畔伊古以来用師邊徼者
功未有如
今日者也故有平定西域之
大功即不可不有平定金川之
大功孔子曰我戰則克祭則受福
聖人之功所以成者不同其
揆幾決理以成之者則一也謂遠可負曷不觀凖回兩
部謂險可支曷不觀金川兩土司揚
大清之
天聲極天覆地載六幕之内聞之者孰不陸震水讋褫
魄而膽落也孰不廩廩焉如兵在其頸也孰不如
燎火&KR0778;蓬疾風捲秋籜也殷武之五章曰赫赫厥
聲濯濯厥靈其二章曰自彼氐羌莫敢不来享莫
敢不来王為
今日頌也
擬九姓土司箴四首(謹序)
國子監助教(臣)吳省蘭
乾隆四十一年春二月丙午
王師克噶拉依促浸土司索諾木窮蹙丐厥命挈其帑
奉符命降于軍前後就縛者厥母阿倉姑阿青莎
羅奔岡達克朋楚克甲爾瓦沃雜爾斯丹巴及黨
惡頭人山塔爾薩木坦達什阿庫魯雍中瓦爾結
丹巴沃雜爾阿木魯綽窩斯甲尼瑪噶喇克巴等
盡俘以歸甲寅
皇帝薦成於
東陵捷音至
行在
詔班師爰設鎮于雅州設協于美諾迾戍相望邊障無
閡夏四月戊辰師還
上親勞于郊越翼日己巳
御午門受俘正以邦刑五月辛未朔
躬率王公百官加上
皇太后徽號乃宣布於四方懷柔百神
巡靖烝黎宙合以内喁喁欯欯咸憬喻乎師貞之吉而
詰戎之出於弗獲已也廷(臣)依景鳬藻摛掞毫翰
上掩班馬轢韓柳皆克雍容揄揚以盡忠孝(臣)之
弇陋曾罔敢置喙已顧(臣)常伏誦
綸詔竊見五載以来羽書旁午
皇上握機運笇求衣鄉晨起饋既旰安居細旃而
周慮乎絶徼峙芻茭儲軍實支太府金以萬計者七千
有竒
發策萬里決勝五百餘戰然後罪人斯得石留非欲畬
蜮民非欲僕也而
聖人為之者拯九姓之夷於焚溺澹其菑也
泰元之神罔弗覆燾
大君之量罔弗怙冒疇貉嗼而弗佑孰蠢蹶而弗鋤彰
癉之權寕或爽歟昔郎卡以鷙悍之性恃其嶮逷
睥睨番落睚眦仇方毒逐于徼外澤旺見縶儹拉
且登之砧爼蚓連蛇結不可爬梳所争在蝸角而
蹂躪及魚池
聖人有憂之是以有十三年之師鐘鼓效靈踣其鋌鹿
觧澤旺之囚郎卡肉袒面縛搏顙和門盖未抵其
巢而已投戈歸命
皇帝矜憐悔罪之深曲體
昊縡好生之德釋其縛歸其地給其符聚其族謂蛇雀異
類猶知所報否亦潛蟄坯戶耦俱無猜我邊夷庶永
以告安堵也彼酋不悛曾未十稔蠢蠢狺鬥日
尋干戈洎索諾木世濟其惡棄儹拉之舊怨而婚
媾焉蜂則有螫虎負以翼爟火夜爥邊塵晝飛恣
施夾壩攘竊烏拉招誘姦宄戕害鄰司刧奪符印
而占據其室於是九姓之夷居不得晏其干闌服
不得績其桐布是用籲救于我
天朝以除其患嚮使
天子靳徵調之繁惜&KR1600;峙之費任畺吏以因循踵唐宋
明之故事維州議棄引玉斧以畫之則侵并者豈
特鄂克什而被戕者必不止革布什咱谿峝彫攰
洊成邊患伊何底矣
宸衷獨斷往取其殘斥惰窳之散材毗緣督之英特則
有熊羆之士不二心之臣勤恁旅力同仇敵愾乃
奇正相間揆勢而後會慮捷而後進徼&KR1224;受詘摷
嵓滌藪子夜械相顧之尸鑿齒就疇華之戮狐羣
鼠黨罄以周阹于是廢者興絶者繼巴賨騰肆筰
馬伏阜晏然而樂玉燭之調非
聖仁之施能若是乎夫肇禍者召殃而助順者召祉
帝者順
天衆庶順則有明效矣卓爾瑪梭磨土婦耳曩昔逭從噶
克卓克采兩土司之二心而歸于正行縢千里躬
率弱息牽呼牟之牲儋釣藤之醖儲糗裹糒以迓
王旅及身膺賢順之褒厥子曳翠翎之彩晉宣慰之右
職頒號紙而更新匹婦之智一言之利以燕翼子
固其土疆而免三雜谷番人于塗炭識時務者豈
必俊傑哉彼金川二酋服其土職輯睦鄰封無作
匪慝子孫繼及雖百世可也何隂螳方逞其斧芒
技鼠已傾其憑社故曰君猶天也天可逃乎今二
凶既定丹徼塵清井絡以外鱗集仰流慮皆懷音
景化不敢正視乎軒轅之臺然夷情易惑服教貴
常警覺提撕俾永喻乎惠迪從逆之義玁狁不煩
六月之師有苖弗待七旬之格我
國家實嘉慶之亦番夷永世無窮之福也(臣)不揣檮
昧謹擬九姓土司箴四首以示風諭隨廷臣之末
上陳
黼宁(臣)不勝惶悚抃慶之至其箴曰
芒芒禹服井鬼之分蠻夷酋長環我景員厥姓有
九具惟
帝臣亦紆其綬各子其民無貮爾心洽比其鄰毋或祝
詛自作妖孽毋或攘&KR0034;肆其饕餮貪必盡失其壤
殘必覆及其宗惟恭惟順誠與
帝通勿謂汝遠
顔威咫尺師如疾霆而負汝阻僻俶擾者殃如僧格桑
比逆者族如索諾木祇祗畏畏供職不疑及爾雲
礽迪訓有彛匡人執規用告土司
男位乎外女修帷薄牝也司晨井沸及幕曾是土
疆而婦言是若縣㭨之漿潔爾新醳蘭千之紵勤
爾夜績亦有桶帬完其要襋金釵敂鼓式燕夷懌
毋造隂謀而干雲臺之議毋矜長舌而背黃龍之
誓汝有長舌職厲之階辠麗夫壻覃及童孩朝頓
戟於枳落暮伏鑕於藳街女也興戎鑒于阿扣曰
青曰蒼車繼以覆
帝命不愆休汝休咎汝咎撢人司凖用告土婦
峝夷有長佐者頭人攸司獻者比於家臣亦
紀亦綱如指臂衛厥身曰告時事汝職駿奔臣妾逋逃
汝職警巡輔爾精夫四封慎守景我
皇風誕承
恩厚汝弗肆虐于人人孰敢汝取式撫裔夷孔安孔阜
阜則不匱毋為利誘安則有常毋為奸嗾罔比周
以搆衅罔行諜以犯掫阻兵安忍惟戎之首九首
九山卒戮相柳戒之戒之恪共爾服環人察慝用
告土司
蠉蠉蠕蠕亦蠢亦靈生民惟何蠻落流形枝峰蔓
壑棲汲相仍惟
帝德廣運欲並生生言食以毛爾稞則青言授以衣爾
錦則赬爾嫁爾娶夷禮是徵樂我
洪幬涵淹卵育偕偕黎獻厥心恭肅毋走壙好很毋嘯
聚角觸杜擭敜穽游于輯睦越畔而狂佻身飛鏃
怙惡弗悛鬧蛾赴燭胡不恤汝躬而保汝族順
帝之則無曰冥頑候人司疆用告百蠻
平定兩金川文(謹序)
内閣中書(臣)吳俊
(臣)伏讀漢臣司馬相如封禪文班固典引竊壯其
辭采而詭稱符命尠禆實用以是少之及讀唐臣
韓愈柳宗元所為元和聖德詩平淮西雅鋪張揚
厲偉哉厥辭憲宗中治之世淮蔡密邇之區武功
小立弗隆大道而詞臣斧藻德業訇鏗事功焜燿
矞皇侈然欲凌三而四躋五以六何其誣也實不
足則競于文道不充則餙于貌理弗爽歟欽惟
皇帝陛下臨御六合道契鴻軒紹天闡繹握元符以撫
運執泰柄而中處旁魄洪衍騰華照㝢巍乎赫乎
古未若已惟兹金川之捷蠻夷酋長凡有血氣聞
而咸讋曰其罔或不龔其疇敢不靖而一時鋪叙
功德或謂削幽阻殱兇渠開畺設鎮勲卓圖紀說
誕而惑罔測
聖矩夫跳則誅欵則赦恢度也申誓約許濯磨鴻略也
遲之久而征遲之又久而後進重兵也事定不居
功成不伐昭德也惟
一人統壹聖真稽謀定策天下晏然不見兵革而煙銷
日清休有成烈西南諸酋安集保聚既畏而懷銜
結世世則是役也為耀武歟拓邊歟抑否也彼漢
廷稱瑞唐世頌功虚而為盈得少為足益見其陋
矣(臣)竊不自揆敢迹詩書之所述推見
聖人勒崇垂鴻罔不契乎拊本引綱之旨撰為平定兩
金川文一首雖文詞不足希作者亦庶幾存其實
云耳其詞曰
昊天無言於穆清寧迴泊沿乎四游晃朗耀乎三精下俯
亦曰蒼蒼物雜撰而自以為名角距牴牾猛噬驍
騰隂歊陽煦亭毒流形智慧蘖欺血氣牙争此林
林總總皇穹不能形理求肖厥德者爰集于
大清
列聖傳序超軼紀載龐德鴻庸彪海炳岱
皇帝御宇重華繼代滋溢滲漉靡有内外譬如衣被曦
魄莫測其光景邈處翕闢迺忘其履戴者矣若夫
天有欃槍地有豺虎腥臭之所聚屯山川之所掩
阻則度外置之封以丸土已而乃非人倫而衣冠
混百獸而言語争蝸舍以噬鄰駭麑衣而吠主則
羊鞭後至馬戮驚羣
皇威燀赫電掣霆奔撻伐所加雖槁葉之隕颷風輕羽
之迎烈焰無以方其迅疾也前者拔達靖葱嶺傾
凖噶犁掃回部欵誠窮磧萬里邊烽不驚鄂爾淖
爾隰臯既牧天山南北蕃落以平斯則燕然勒石
戶庭之閾耳狼居稱封藩籬之志耳縱誅斬草昧
剗鑿鴻濛指崑崙以為家環星源以為宫烏有若
是之浩兮蕩兮泱漭弗可形容者哉金川小醜負
險恃固部邇冉駹畺逼大渡域塹所畫天地之界
自秦闢蠶叢漢通卭笮未遑條其山川中其肯會
及乎沐浴
大化則羈之絡之豢之擾之信誓旦旦弗觸弗背矣既
而自作不靖鄰封肆啟櫪馬争蹏詭銜竊轡
皇武既張委命請吏許湔瘢而濯垢未禽獮而草薙是
乃
神武不殺豈直三驅之失前禽兩階之徵干羽而已夫
猵狙冠服裂之安也蝍蛆芻豢哇之甘也故促浸
搆衅始于革布什咱分背相踶終與儹拉交頸相
靡其間明正木坪之倫與之衡扼丹巴沃雜之屬
為之介倪於是陶誕突盜闉扼鷙曼睢盱相視譸
張為幻螫蝮饕豨殺人而嬉目熒四鄰氣吞九司
黠者煽於毒燄弱者肉于刀機於是
皇帝乃命將選鋒整旅詰奸金鼓所震摧碉裂巖收明
正下資哩復革布氣斯震矣據美諾克木達威斯
宣矣擒澤旺走僧格桑力斯舉矣然而梟酋索諾
木猶敢以褫魄之餘呴沫窮竄之驚魂肱交儧拉
之賊目熒惑美諾之降徒將欲反榆燄于枯葭當
椎輪以螳臂非鬼非人如羹如沸既媾既婚若兄
若弟睯兹蠢哉貫盈於自大而詞託於同病心險
乎山川而朋彙乎梟獍雖蜮肆其奸而不知天已
訖其命矣
皇帝遂詔定西將軍阿桂由南路移師進攻嫺整鳬藻
精練羆熊氣抗崇山聲摩層穹健銳火器諸營淬
其鋒吉林索倫諸軍勵其鍔三秦三楚諸鎮枕其
鐔滇南黔中諸隊襄其鋏運以
神謨揮以龍韜洪決崑岡纖劈秋毫九地潛攻九天招
搖赫赫烈烈洶洶旭旭曾不旬日而賊空其巢于
是谷噶批瑪尼割羅博&KR1154;喇穆析康薩脊解木思
尻劈支斷淜普胸刲默格昆色朐而用燔茹寨腴
而可食菑則髠大海剡莫不股判脽分脂剔骸折
賊巢勒圍既而覆滅獸困而守險鯨奔而沸波衛
舍齊與雍中意負嵎而誰何地羅天罼水斷陸絶
煙騰霧腥木灼草赤天地之所震眩精靈之所駭
懾幽嚇魈魅明拉崖壁而後性戒自戕籲逃伏躓
詭捧印而鞠跽猥械脰而關膝懿五稔之役萬里
之師百戰之烈逮兹而始即天風飄颻送旋旆也
猿鵑吟嘯和凱鐃也左簞右壺勞
皇旅也巴歌渝謳揚樂愷也覩斯烈也所謂鴻鑠龐隆
不可殫之顯庸矣且夫摧危碉伐叢莽非如&KR0034;單
于磔屬國之游牧而更番人懸車士束馬非如驅
槖駝燒螟蠡之卧戈而據鞍用力甚勩集勲若斯
堂哉皇哉侯其禕而然而
皇上抑乎虔鞏深思無窮
兩陵申告則曰是惟
烈祖垂馨烈焉羣臣歌頌鴻懿則曰是惟
聖母篤慈祜焉青氣上屬榮光升邱則曰
蒼帝報瑄薌焉奠于
素王在泮樂只則曰好謀必克符
聖契焉虔劉不庭嘉勞勤恁表厥懿綱是用錫之殊
等焉敷宣景耀答
庥垂光是用鏤瓊册崇
徽稱焉方是時也草木鳥獸憙歡懌悦嶽靈瀆神昭應妥
帖(臣)備員省闥望見
皇上穆穆之光退而聆樂章于太常猗歟休哉洵
大清之融祉
聖皇之恢綱也電電竟天而天弗庸岱嶽枕地而地弗
功大矣至矣夐矣高矣
平定兩金川方略
