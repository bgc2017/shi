廣東通志卷五十二
物産志
天地之施生山川之孕毓人為貴物次之而獨嶺
南物産頗見魁殊豈陽德之發越於丹徼别顯其
竒歟抑幽遐獨邃靈秀之氣鍾於飛潛動植者夥
歟
聖天子不貴異物弛山澤之禁會風雨之和故百貨阜
通羣生茂殖稽南物者色然駭也乃會稡羣策分
條名品以資博觀搜覽焉志物産
淮海惟揚州厥草惟夭厥木惟喬厥土惟塗泥厥貢
惟金三品瑤琨篠簜齒革羽毛惟木島彜卉服厥篚
織貝厥包橘柚錫貢(禹貢)
揚州其利金錫竹箭其畜宜鳥獸其穀宜稻(周禮職方氏)
江南出柟梓薑桂金錫連丹砂犀瑇瑁珠璣齒革銅
鐵則千里往往山出棋置九疑蒼梧以南至儋耳者
與江南大同俗而揚越多焉番禺亦其一都會也(史記)
(貨殖傳)
嶺南往往出鹽(同上)
國稅再熟之稻鄉貢八蠶之綿桃笙牙簟韜於筒中
蕉葛升越弱於羅紈篙工楫師選自閩禺昧潛險搜
瓌奇摸瑇瑁捫觜蠵剖巨蚌於迴淵濯明月於漣漪
(左思吳都賦)
百粤之會是為南海山澤之沃鍾為土毛禾稻綺錯
秔穧穭釋塍埒交經枕海連臯其布帛則攀枝吉
貝機杼精工百卉千花淩亂殷紅蕉苧雲浮綢絁冰
空疎絺薾暑密斜弭風其材木則梌楠松㮨楓樟
杉榆檿柘穀梡榕櫟椿樗其香藥則沈檀安息白
膠青木馬牙雞舌龍腦天竺卷栢茯苓青精黃獨宜
男益母有繁其屬其果則盧橘楊梅黃蕉丹荔柑
橙丸金櫞柚幄翠橄欖餘甘五斂千歲人面薦仁宜
濛醞水其蔬則金虀玉&KR1538;香菌紫芝杞吠靈尨芋
眩蹲鴟樹茄筏蓊紅葩綠蕤至於雞豚散野牛馬
量谷家積䔲椒戶暎藤竹魚鹽漆蠟其雧如蔟火
伏孽鳬海縆懷珠山熂水封鑿礦攻瑜島舶之來
有粲其寶鍇鐐鐼鈏璠璵瑾璪璣琲瑟瑟瑇瑁瑪瑙
玻璃珊瑚琉璃車渠木難火齊陽燧方諸龜筒鶴頂
犀角象齒猫睛日耀鴉鶻霞綺流黃空青縹碧紫英
其罯如雲其爌如星度樾橋至珠江刺桐木槿含
榮吐芳素馨茉莉旖旎芬香椰漿醉客侑以㯽榔
循河南岸市比如櫛齒革果布埴鑄髹漆藤竹諸品
巧逾天出柯株攢露篠簜封塵花梨蒲箑積猶棘薪
至於狍狗璀璨翎鰾紛披握椒片糖天下所資今日
之民可謂庶且富矣東北多山獸走鳥翔鳥則鷓
鴣山胡鸜鵒鵾鸘鷄鵲繡質鶷鸛綬章白鷴縞衣金
鴇黃裳晨風林鬱時鷮山梁爰居違暖賓鴈避涼鸚
鵡以言而畏笯孔翠因羽而懼戕獸則䴦麂麖麕
犴獌狨猴麡狼猨&KR0968;土麝沙牛甲攢鱗鯉箭豎豪䝏
䍶羚角逐狸兕儦遊狖鼯繽幡猰㺄&KR1894;虯飛枝擲於
猓然層崖響乎獾獳東南多水韜星浴日珠池貝
闕鼇宫鮫室黿鼉鯤鯢於焉窟宅鰌鬐聳山鱀脊揚
鉍鱘鰉龍喙鯊鯼虎質鱒鯽嘉於丙穴鱣鮪夥於沮
漆鋸張牙而戟立鰂窺烏而墨出蝦寄目於水母蟹
或腹於璅&KR1436;海僧泣而占灾天吳舞而颺颶罾罛網
薄獲必盈槎鯿鱭魴鱧鰽鱋鮆鰕鵝毛鳳尾白飯黃
花腰帶橫擲比目貼沙蒼茫蒲赤蒸雲擁霞鱗介
交錯旣物且躍喣沫涯壖睢盱瀺汋蚶蟶&KR3383;蚌螺蜆
蠣蛤鱟帆海鏡江瑤沙白車螯胡鰱鰌蛑蟛螖仙掌
瓦屋石首筍殼雖汀渚之濎濙猶露鱅而潛鰐然則
鳥獸魚鼈亦旣咸若矣(黃佐粤會賦稷舊志於各郡縣之下倣有有黍有熊有)
(羆之文止數其名莫辨其物複沓晦蒙故採此篇以挈其綱厥後分疏略本於此)
穀(五穀天下所同而粤東再熟三熟則異且多代穀之物至酒樹麵木尤屬恢奇)
飯之美者南海之秬(吕氏春秋)
交阯農者一歲再種冬又再熟(楊孚南裔異物志)
南海晉安有九熟之稻(葛洪抱朴子)
交阯有駱田仰潮水上下其禾能風旱而穀早實(顧微)
(廣州記)
稻有蓋下白正月種五月穫穫後其莖根復生九月
復熟青芋稻六月熟累子稻白漠稻七月熟有虎掌
稻紫芒稻赤穬稻白米稻南方有蟬鳴稻七月熟南
方地氣暑熱一歲田三熟冬種春熟春種夏熟秋種
冬熟故交州有三熟之禾(郭義恭廣志蓋按再熟其常三熟其偶春熟即不)
(及春種也亦有止一熟者瘠田惰農或更種他物也若夫葛洪所云則槩舉一歲而言凡有九熟非比他)
(處止賴秋成爾)
海南秫稻率三五歲一變以黏為飯以糯為酒糯貴
而黏賤蓋以其性善變罕得佳實云(蘇軾海南文)
浮山上有平田七畝水旱不及禾稼異常(羅浮山記)
粤東宜稻名類最夥大抵秔秫二種而黏介乎其間
(黏米種出占城本日占城稻一名秈一名秥今呼為黏早者五月收晚者九月收水田種之止一熟有赤)
(白黃斑諸色)曰早稻曰早黏(皆二月種六月熟)曰蟬鳴稻(六十日熟)曰
芮稻(二月種十月方熟)曰界稻(十一月種四月方熟介在兩年)此早晚遲速
之相異者也曰香秔(粒小性柔而味香)曰香紅蓮(香而色紅)曰珍
珠稻(米稍圓而色潔)曰黃&KR2232;稻(米極潤白)此穀之美者也曰白穄
稻(坡田種之)曰大禾(潮田種之)曰斜禾(出番禺與吉貝茶荳胡麻雜植邱阜間)曰
山米(一名雲子亦曰旱秴於山中燔林積灰和土而播種焉不加灌漑自然秀實連歲三四收地瘠)
(乃棄之更擇他處所謂五月畬田收火米是也)此穀之别其土宜者也黍
之類四曰糯黍曰黃黍(一名金黍)曰牛黍曰飯黍稷之
類三皆名為粟曰鴨脚粟(宜釀酒)曰狗尾粟(歲再熟)曰大
粟(歲一熟所按黍稷之屬非粤土宜蓋間有之)麥之類三曰大麥曰小
麥曰蕎麥(按嶺南多稻而少麥多小麥而少大麥作麫亦不如北土惟雷州小麥九月種至二)
(月收者為良羅定州不宜麥)菽之類總名為荳五色皆具曰青
曰赤曰黃曰白曰烏(烏荳宜為豉)又有綠荳柳荳(枝葉如柳)烏
眉荳(别為一種味甘性溫可作饀)花眉荳(春三月間吉貝花同種五月即熟)雷州
有米荳(其細如米可以代飯出海中思靈島一年種之數年收實淮南子曰荳之至美者)又
有四收荳新安有三收荳(總以土煖而早成)海豐有雪荳(一名)
(寒荳熟於大小雪時)此五穀之大凡也與四方所有大同小異
惟耕穫之候頗不相同耳(纂舊志)
芝蔴具黃黑白三種(舊志粤按芝蔴可服餌為油最良而人鮮用蔴油併菜荳油)
(通用豨膏茶子油外此又有海棠油核桃油山柚油山竹果油皆他產所無至於桐油□油芘蔴油則所)
(同也東莞以密香子榨取油然燈最明百蟲不敢近然不可食)
瓊人最重黎米他處則重猺荳絶大而甘畬田所種
(瓊州志)
薏苡米猺人多種之以為糧(廣州志穀自此以下諸條皆非也而粤人每)
(以為糧故附載之)
甘&KR1538;根葉如芋實如拳有大如甌者皮紫而肉白蒸
煮食之舊珠厓之地不業耕稼惟種甘&KR1538;秋熟收之
蒸㬠切如米粒倉圌貯之是名&KR1538;糧北方人至者或
盛具牛豕膾炙而末以甘&KR1538;薦之若粳粟然壽多至
百餘歲者由食甘&KR1538;故爾(嵇含南方草木狀)
海南以&KR1538;米為糧幾米之十六(蘇軾志林不按粤中多以代飯但海南)
(瓊州志又稱薯蕷蒔莨甜娘三種皆可代穀)
桄榔樹皮中有屑如麫多者至數斛食之與常麫無
異(廣志)
桄榔木如莎樹皮釀木皮出麵可食洛陽伽藍記云
有酒樹麵木非桄榔乎其心為炙滋腴極美(段公路北戶錄)
瓊州以南椰粉為飯曰椰霜飯南椰與椰子樹不同
其精液形色氣味皆類藕蕨之粉本草以為䔋木麵
也出萬州(萬州志源按蕨粉出翁乳源)
交阯有欀木其皮中有如白屑者乾之水淋之似麵
可作餅(張勃吳錄)
西國米出西洋偽者以葛粉為之以多煮不化而色
紫柔滑者為真(吳震方嶺南雜記西以後凡書雜記者係嶺南雜記非京雜記等書)
葛根大如瓜剖而食之甘如梨白如蘿蔔可以為粉
(同上)
仙米産韶州仁化縣丹霞山徧地所生粒如粟而色
綠煮熟大如米其味清腴(同上)
酒(附)
草麴南海多矣酒不用麯糵但杵米粉雜衆草葉冶
葛汁滌溲之大如卵置蓬蒿中蔭蔽之經月而成用
此合糯為酒故劇飲之旣醒猶頭熱涔涔以其有毒
草故也南人有女數歲卽大釀酒旣漉候冬陂池竭
時寘酒罌中密固瘞陂中至春瀦水滿亦不復發矣
女將嫁乃發陂取酒以供賓客謂之女酒味絶香甜
(草木狀)
南方釀酒未大熟取其膏液謂之酒子率得十一旣
熟則反之醅中(蘇軾酒子賦序)
東坡在惠州自造酒曰羅浮春又博羅之蠻村多桂
以其花為釀香味沁腦東坡有桂酒頌併釀法刻于
羅浮鐵橋下又在海南作真一酒以米麥水三者為
之(志林)
瓊州醞酒不用麯糵有木曰嚴樹擣皮葉和粳成酒
又石橊花葉亦和釀數日成酒(張天復輿地志麯又按瓊州有一種藤)
(采其葉雜米粉為餅可以釀酒一名酒藤)
㯽榔食之醺然頰赤東坡詩云紅潮登頰醉㯽榔(鶴林)
(玉露)
椰子中有清漿升許微帶酒氣曰椰酒(廣志志桂海虞衡云椰)
(酒新者極清芳久則渾濁不堪飲)
烏丸有東牆酒訶陵有柳花椰子酒波斯拂菻有肉
汁酒南蠻有㯽榔酒扶南有安石橊酒土瓜根酒辰
溪有釣藤酒赤土有甘蔗酒真臘有明芽酒波斯有
三勒酒以暹羅酒為第一(外國名酒記故廣東番舶載酒貿易載之)
菜(蔬品無奇惟樹茄筏蓊差異耳至野蔌海苔不勝縷述惟取其稍美者)
合歡一名青囊食之蠲忿無憂其枝葉互相交結每
一風來輙自相解不相牽綴高涼太守楊方有合歡
詩(古今注)
蓊菜如落葵而小性冷味甘南人編葦為筏作小孔
浮於水上種子於水中及長莖葉皆出於葦筏隨水
上下南方之奇蔬也冶葛有大毒以蓊汁滴其苗當
時卽萎世傳魏武能噉冶葛至一尺云先食此菜(草木)
(狀南按蓊筏名曰蓊田亦曰浮田粤中在處有之諺曰蓊西芹菜茹之珍亦名蓊菜可以淹藏雖有解)
(毒之功然能損目)
茄樹交廣草木經冬不衰故蔬圃之中種茄宿根有
三五年者漸長枝榦乃成大樹每夏秋盛熟則梯樹
採之五年後樹老子稀卽伐去之别栽嫩者(同上)
綽菜夏生於池沼間葉類茨菇根如藕條南海人食
之云令人思睡呼為瞑菜(同上食按郭憲洞冥記五味草之使人不睡亦名)
(却睡草南方有之)
蕪菁嶺嶠以南俱無之偶有士人因官攜種就彼種
之出地則變為芥亦橘種江北為枳之義也至曲江
方有菘彼人謂之土菘(同上重按雜記云海豐芥菜大者二十餘斤他處不及)
(圓厚無齒)
水韮生於池塘中葉似韮得非龍爪韭乎字林云薟
水中野韭也又荶見字林蒜生水中(北戶錄)
廣之菜綽(辛葉也)東風(味如酪香氣似馬蘭)藠(似葱)荺(茭嫩苗也)之類無
足奇者(同上)
匾菜細如荇帶匾如薤菜長一二尺(范成大桂海虞衡志)
石髮出海上纖長如絲縷(同上)
木耳産於石上多皺而厚食之甚脆(雜記)
瑞蓮菜一名睡蓮花瓣外紫内白榦如釵股心似雞
頭必雞鳴時採之始可得清香爽脆消暑解酲出高
州(同上)
洋葱形似獨蒜而無肉剝之如葱澳門島番餉客縷
切為絲瓏玜滿盤味極甘辛(同上)
蓬生菓名乳瓜土人又名木瓜樹高一二丈如㯶櫚
葉如蒲葵近頂節節生葉葉生瓜大類木瓜而青色
嫩皮微有楞肉白多脂而無核掐之乳隨指出醬食
甚脆子如蠶矢二月下種一年卽高大數年果少則
伐之其樹皮可食嫩如蘿葡亦可醬食肇慶有之(同上)
苦瓜又名癩葡萄(嶺南謂之菩蓮)卽錦荔枝也閩粤皆以為
常饌(同上)
芥蘭甘辛如芥葉藍色鍊之能出鉛又名隔藍(同上)
葛花菜涌生地上如芝如菌色赤味甘脆微苦葛之
精華也曰葛蕈(廣州志)
銀芋苗莖瑩白與葉並可生食粤俗多用以為虀其
餘芋種至多亦號大米蘇過常以作玉糝羹云(同上)
地腎蓋松花落地而成者生無根蒂散布松下小若
彈丸大如雞卵紅黃相錯晶瑩可愛熟之味甘香(同上)
石蓴似紫菜色青味甘美如蓴(同上)
藤菜一名落葵蔓生葉柔滑可食出豐湖者尤美蘇
軾詩豐湖有藤菜似可敵蓴羹(惠州志)
海毛菜三種惟海豐有之(同上)
白鳩蒔似山藥而小味嘉於山藥出陽江(肇慶志)
春不老菜名冬種至正二月不花(雷州志)
猴菜色赤生石上南越謂之鹿角(高士奇天祿識餘)
海菜産瓊州之文昌會同有研石廣數里橫亘海底
其石上所生莓苔白者為瓊枝(一名瓊芝)紅者為草珊瑚
味甚脆美(瓊郡種植之利㯽榔為大瓊枝次之)又有紙菜色如青苔其
薄如紙乃鹽水之皮又紫菜海帶海粉鹿角龍鬚之
類皆出瓊海中(瓊州志)
金釵瓜冬熟味乃甜美(羅浮志此按嶺南瓜類無異惟冬熟小異耳)
果(丹荔黃蕉傳名已遠㯽榔椰子偏嗜獨珍餘果實繁雖味不盡佳而名殊可異)
荔枝樹高五六丈餘如桂樹綠葉蓬蓬冬夏榮茂青
華朱實實大如雞子肉白如肪甘而多汁似安石橊
有甜酢者夏至日將中翕然俱赤則可食也(草木狀)
南方果之美者有荔枝梧州火山者夏初先熟而味
少劣其高潘者最佳五六月方熟有無核類雞卵大
者其肪瑩白不減水晶乃奇實也(北戶錄)
廣州有無核枇杷海南有無核荔枝(莊綽雞肋編)
荔有多種曰黑葉曰大荔曰田巖曰塘壆曰進奉産
增城者尤佳曰挂綠曰犀角子曰狀元紅曰尚書懷
諸品挂綠為上出新興者香荔實小核焦而香美竺
法真登羅山疏云荔枝冬靑夏至日子始熟六七日
可食甘酸宜人其細核者謂之焦核荔枝之最珍者
也南海藥譜荔枝未熟人未採則百蟲不敢近纔採
之則烏鳥蝙蝠之類無不殘傷然亦不獨荔枝諸品
皆然(羅浮志)
荔枝多不及閩而較早一月惟新興者過之新興荔
乾美於閩之狀元紅官其地者亦不可多得增城荔
枝亦美挂綠為最黑葉次之彼人取荔漿為酒蓋以
荔汁和燒酒為之香味俱美然難致遠(雜記)
龍眼如荔枝但枝葉稍小殼靑黃色形圓如彈丸核
如木梡子而不堅肉白而帶漿其甘如蜜一朵五六
十顆作穗如葡萄然荔枝過則龍眼熟故謂之荔枝
奴言常隨其後也(草木狀确按惠州志云荔枝宜肥龍眼宜故博羅荔枝獨劣龍眼)
(則不讓他産潮州志云龍荔二種粤止於韶州至南雄則無閩止於福州至延平則無之大都近海之郡)
(則生不近海不生又語云荔枝惜花龍眼惜子)
龍荔殼如小荔枝肉味如龍眼木身葉亦似二果故
名可蒸食不可生啖令人發癎三月開小白花與荔
枝同時(虞衡志)
甘蕉葉長一丈或七八尺花大如酒杯形色如芙蓉
每華一闔各有六子先後相次子不俱生花不俱落
一名芭蕉或曰芭苴剝子上皮色黃白味似葡萄甜
而脆亦療饑有三種羊角蕉味最甘好牛乳蕉微減
一種大如藕子長六七寸形正方少甘最下也(按羅浮志)
(名鼓槌蕉)其莖解散如絲以灰練之可紡績為絺綌謂之
蕉葛交廣俱有之三輔黃圖曰漢武帝元鼎六年破
南越建扶荔宫以值所得奇草異木有甘蕉二本(草木)
(狀)
蕉子芭蕉極大者淩冬不凋中抽榦長數尺節節有
花花褪葉根有實去皮取肉軟爛如綠柿極甘冷四
季實又名牛子蕉雞蕉子小如牛蕉亦四季實
芽蕉子小如雞蕉尤香嫩甘美秋初實(虞衡志)
㯽榔樹高十餘丈皮似靑桐節如桂竹下森秀無柯
端頂有葉似甘蔗條脈開破仰望眇眇如插叢蕉於
竹杪風至觸動似舉羽扇之掃天葉下繫數房房綴
數十子家有數百樹(東方朔林邑記)
㯽榔無華而實堅如乾棗以扶留古賁灰并食則滑
美下氣及宿食消穀(南裔異物志)
㯽榔實南越之奇觀子旣非常木亦特異性不耐霜
不得北植必當遐樹海南遼然萬里弗遇長者之目
自令恨深(俞益期牋)
木實曰㯽榔樹無枝略如柱其顛生穟而秀棘針重
叠其下彼方珍之以為口實亦出交阯(廣志多按㯽榔今産於)
(瓊州)
㯽榔土人以為貴款客必先進若邂逅不設用相嫌
恨(南中八郡志)
山㯽榔一名蒳子葉似栟櫚榦似蔗葉作叢十餘榦
每榦生十房房底數百子四月采(登羅山疏)
東南荒中有椰樹高二十餘丈生子三成而熟如瓜
少㼑(東方朔神異經)
㯽榔無柯椰葉無隂(左思吳都賦)
椰樹高六七丈無枝葉其實大如寒瓜其漿美如蜜
飲之得醉核中有白膚厚半寸味似胡桃(廣志昌今産文)
橘為樹白華赤實皮旣馨香又有善味交阯有橘官
長一人秩二百石主歲貢御橘吳黃武中交阯太守
士燮獻十七實同一蒂以為瑞異羣臣畢賀(草木狀)
柑乃橘之屬滋味甘美特異者也有黃者有赬者赬
者謂之壺柑(同上慶按潮州志云潮果以柑為第一品肇志云乳柑産四會上林者佳)
橘有壺橘形色都是皮厚氣味亦不劣其小而黃者
名金橘剝皮則酢合食則甘(羅浮記)
山橘子冬熟有大如土瓜者次如彈丸者皮薄下氣
(北戶錄)
羅浮香柑有赬黃二色以味甘美得名神湖之側及
山下皆有之其大有三寸者王叔之有柑橘贊唐初
亦嘗充貢故名御園柑子(羅浮記)
羅浮柑子開元中始有小僧種於南樓寺其後常資
進獻幸蜀奉天之際皆不結實(唐書)
新州出變柑有苞大於升者且皮薄如洞庭之橘他
柑之所弗及傳云移植不百里形味俱變因以為名
(北戶錄)
饅頭柑近蒂起饅頭尖者味香勝(虞衡志)
鈎緣子形如瓜皮似橙而金色土人重之極芬香肉
甚厚白如蘆菔女工競雕鏤花鳥漬以蜂蜜點臙檀
巧麗妙絶無與為比泰康五年大秦貢十缶帝以三
缶賜王愷助其珍味(草木狀色鉤緣一作枸櫞按其形當卽佛手柑)
佛手柑木似朱欒葉尖長有刺皮黃若橙肉白若肪
香最清烈(羣芳譜如按韶州志香櫞有二種一名五指櫞頭五指是佛手柑亦稱為香櫞也)
柚似橙實酢生江南孔安國云小曰橘大曰柚唐本
草注云柚皮厚味甘不如橘其肉亦如橘有甘有酸
酸者名胡甘今俗人或謂橙為柚非也(爾雅注疏)
柚橘屬有雷柚實如斗大卽列子所謂碧樹而冬青
實丹而味酸者也(裴淵廣州記便按廣州記有顧微裝淵二家不相混以後各著其)
(名)
柚有大小紅白數種産於增城者小而尖長甚芬郁
名香柚十月熟一種如斗大者曰斗柚十二月熟餘
皆八月熟又有名賀正柚至正月始熟(廣州志)
橙子柑橘之類甘香沁齒入口融化皮性辛溫可醒
酒又有水橙似柑而差大皮甜可食(同上)
化州仙橘相傳仙人羅辨種橘於石龍之腹至今猶
存唯此一株在蘇澤堂者為最清風樓次之紅樹又
次之其實非橘皮厚肉酸不中食其皮剺為五片七
片不可成雙治痰症如神每片真者可直一金每年
結實循例報明上官至期採摘批製卽官斯土者亦
不易得彼人云凡近州治聞譙樓更鼓者其皮亦佳
故化州橘紅贋者多而真者難得(雜記柚今廣東柑橘橙之皮皆充)
(廣陳皮)
盧橘夏熟黃甘橙楱(司馬相如上林賦之按盧橘昔人誤以為枇杷考吳錄乃橘)
(類也故附於此)
朱光為建安太守有橘冬月樹上覆裹之至明年春
夏色變青味尤酸正裂人牙絶美上林賦云盧橘夏
熟盧黑色也蓋近是乎(吳錄)
盧橘羅浮有之夏熟實大如李剝皮食作酢合食則
甘(裴淵廣州記)
諸蔗一名甘蔗南人云可消酒又名干蔗司馬相如
樂歌曰太尊蔗漿析朝酲是其義也泰康六年秋扶
南國貢諸蔗一丈三節(草木狀)
交阯有甘蔗圍數寸長丈餘頗似竹斷而食之甚甘
笮取汁曝數時成飴入口消釋彼人謂之石蜜(南中八郡)
(志蔗按粤東蔗糖行四方肇慶志云始於閩人浮連種為之今利侔於閩矣潮州志云葱糖極白而無)
(滓烏糖用甘蔗汁煮黑糖烹煉成白劈鴨卵攪之使渣滓上浮老學菴筆記云始自唐太宗時貢使所傳)
波羅蜜大如冬瓜外膚礧砢如佛髻削其皮食之味
極甘子㼑悉如冬瓜生大木上秋熟(虞衡志)
波羅樹自蕭梁時西域達奚司空攜子二枚栽於南
海廟卽佛氏所稱優鉢曇也無花結果果成之後或
一生花故以優鉢曇花為難得樹高五六丈實生枝
間其大如斗有重至三十四斤者若不實則以刀所
樹皮白乳湧出旋凝結為實老樹已朽今是其萌蘖
已大數十圍他處皆自此分種其根旁行實旋結於
地中坼裂聞香始知較枝榦所結尤美一實有數百
核核中仁如栗可煼食果之大而美者惟此與椰子
而已又有一種草本實結於心頂仍有葉其實皮厚
有軟刺肉層疊如橘囊味亦香甘(廣州志果按粤人甚珍此以其種)
(之異耳然味甚甜俗又新興有優曇鉢無花而實實似枇杷别為一種)
橄欖樹身聳枝皆高數丈其子深秋方熟味雖苦澀
咀之芬馥勝含雞舌香(草木狀)
橄欖子八九月熟其大如棗廣志云有大如雞子者
樹高不可梯但刻其根方數寸許入鹽于中子皆落
矣今高涼有銀坑橄欖子細長味美於諸郡産者其
價亦貴(北戸錄詢按蘇軾詩紛紛青子落紅鹽其說本此然之土人實係緣樹以竹竿擊之紅)
(鹽亦見北戸錄恩州有鹽場色如絳雪由煎時染成差可愛也)
珠厓欖欖獨報枝南向者為橄欖東向者為木威(酉陽)
(雜爼)
烏欖如橄欖青黑色肉爛而甘方欖亦橄欖類三角
或四角出兩江州峒(虞衡志)
烏欖一名木威子乃欖之大者蒂有臭味大遜橄欖
土人取其肉醃為葅名曰欖䜴色如玫瑰味頗雋又
可榨油調食點燈其仁則為佳果其皮染物鮮紅如
茜其核可為薪(雜記欖粤東多種鳥欖其利多白種者少號曰青子)
菴摩勒樹葉細似合昏黃花實似青李黃色核圓作
六七稜食之先苦後甘術士以變白髮有驗出九真
(草木狀)
餘甘子形味類橄欖一名庵摩勒(羣芳譜子虞衡志云餘甘多販入)
(北州人皆識之其木可以制器)
畱求子形如梔子稜瓣深而兩頭尖似訶梨勒而徑
及半黃已熟中有肉白色甘如棗核大治嬰孺之疾
南海交阯俱有之(草木狀)
海梧子樹與中國松同但結實絶大形如小栗三角
肥甘香味亦樽爼間佳果也出林邑(同上)
海棗樹身無閒枝直聳三四十丈樹頂四面共生十
餘枝葉如栟櫚五年一實實甚大如杯盌核兩頭不
尖雙卷而圓其味極甘美安邑御棗無以加也(同上按)
(廣州志海棗樹俗名紫京堅重過鐵力木入水經風雨不朽微有皴裂故不貴)
千歲子有藤蔓出土子在根下鬚綠色交加如織其
子一苞恒二百餘顆皮殼青黃色殼中有肉如栗味
亦如之乾者殼肉相離撼之有聲似肉荳蔲出交阯
(同上)
人面子樹似含桃結子如桃實無味其核正如人面
可玩于席間飣餖御客出南海(同上粤按人面子出增城俗嫁女之家)
(用作禮果重其仁也以點茶如梅花片尤澤可玩)
五斂子大如木瓜黃色皮肉脆軟味極酸上有五稜
南人呼稜為斂故以為名以蜜漬之甘酸而美出南
海(同上)
五稜子形甚詭異瓣五出如田家碌碡狀味酸久嚼
微甘閩中謂之羊桃(虞衡志稜按此即五斂子也有三稜四以至七八稜者統名)
(曰五稜能解嵐瘴之毒中蠱者搗自然汁飲之卽吐而愈然與萇楚羊桃名同而實異或曰種自大洋來)
(故謂之羊桃以下諸菓多與北土名相混者)
五子樹實如梨裏有五核因名五子治霍亂金瘡(顧微)
(廣州記近此與五斂子不同以名相附之今産潮陽)
石栗樹與栗同但生於石間花開三年方結實殼厚
肉少味似胡桃仁熟時或為羣鸚鵡啄食略盡故彼
人多珍貴之出日南(草木狀有按雜記石栗仁化縣丹霞山之樹如枇杷葉亦相)
(類異果也)
山胡桃皮厚底平狀如㯽榔又占卑國出偏核桃形
如半月狀波斯人取食之絶香美(北戸錄)
蒲桃樹高二三丈其葉如桂四時有花叢鬚無瓣如
剪出絲毬長寸許色兼黃綠結實如蘋果殼厚半指
絶香甜核與殼不相連屬搖之作響羅浮澗中多有
之猿鳥含啄之餘隨流而出人阻水取之動盈數斛
以之釀酒曰蒲桃春經歲香不減作膏尤美(羅浮志按此)
(亦非北土之蒲桃也)
山葡萄莖細裊而花紫白不恒實如北葡萄小而赤
八九月熟味酢可食亦堪為酒其莖主嘔逆斷其兩
頭節吹之有汁出如通草仙家浴丹用之(同上與按此亦葡)
(萄不同)
林檎似赤柰子亦名黑檎一名來禽言味甘熟則來
禽也(廣志州粤人名為花紅卽中蘋果之小者也)
蘋婆果一名林檎樹高其莢如皂角長二三寸子生
莢間兩㫄或四或六子老則莢迸開内深紅色子皮
黑肉黃熟食味甘蓋耎栗也相傳三藏法師自西域
移至梵語曰蘋婆(廣州志而按此與北方蘋婆果絶不相類名又與林檎相混大抵)
(粤果甚夥叩其名則中土所熟而按其實則詭類殊形往往如此粤之蘋婆本名羅望子又曰羅晃子其)
(皮七重故俗謂顔厚者為蘋婆)
黎朦子如大梅復似小橘味極酸(虞衡志)
宜母果似橘而酸婦人懷姙不安食之良故有宜母
之名又名宜濛子製以為漿甘酸辟暑名渴水元吳
萊有宜濛熟水歌(雜記)
藤韶子大如鳬卵柿(虞衡志者范成大云世傳南果以子名百二十半是山野間)
(草木實人強名為果耳)
山韶子色紅肉如荔枝(同上)
古米子殼黃中有肉如米粒(同上)
榖子如青梅味甘(同上初按穀子大如橄欖而長亦苦澀厥後回甘)
木連子如胡桃紫色(同上)
特乃子狀似榧而圓長端正(同上)
不納子似黃熟小梅絶易爛爛即破肉附核可為經
珠似菩提子(同上故按廣州志云粤中少蘋果花紅二種以不納子代之然形味殊不相)
(類也)
黃皮子如小棗(同上皮按黃皮果大如龍眼又名黃彈子黃白有微毛瓤白如肪有青)
(核數枚甚酸澀食荔枝太多以黃皮解之)
朱圓子正圓深紅狀如楝子(同上)
匾桃大如桃而匾色正青(同上)
羅浮山頂有湖楊梅山桃繞其際海人時登採拾止
得於上飽噉不得持下(陸賈南越行紀春按蘇軾詩羅浮山下四時盧橘楊梅)
(次第新又羅浮志山桃大於尋常桃珍以下諸米皆他方所有而稍異者為粤中果)
林邑山楊梅其大如桮椀靑時極酸旣紅味如崖蜜
以醞酒號梅香酎非貴人重客不得飲之(林邑記)
楊梅葉如龍眼樹如冬靑一名朹潘州有白色者甜
而絶大(北戸錄)
榛似栗而小(毛詩注疏子粤語訛為錐)
浮山有沙棠花黃實赤味甘如李(登羅山疏之按吕氏春秋果美者)
(沙棠之實其木可為舟入水不沈)
杏園洲在南海中多杏云仙人種杏處漢時常有人
舟行泊此洲五六日日食杏故得免死又云洲中有
冬杏(述異記北按廣中絶無杏樹凡李柰梨棗俱不及嶺此云仙杏蓋出於傳聞之說耳)
嶺南之梅少於江左居人採之雜以朱槿花和鹽漬
之梅為槿花所染其色可愛又有選大梅刻鏤取棹
汁漬之(棹木葉汁)亦甚甘脆(北戸錄為按粤中以糖梅禮果)
紅鹽草果取生荳蔲入梅汁鹽漬令色紅暴乾以薦
酒鸚哥舌卽紅鹽草果之珍者實始結即頻取紅鹽
乾之纔如小舌(虞衡志)
獼猴桃亦無花果但不及波羅蜜之大而美(廣州志此以)
(下采諸志)
蜜望樹高數大花開極繁蜜蜂望之而喜故名其實
黃味酸甜能止船暈海舶兼金購之有夭桃者子大
如木瓜渡海者食之不嘔然不宜於歲事諺云米價
高食夭桃(同上子按肇慶志蜜望一名莽果)
桾櫏子樹如甘蕉即柿也其子如馬乳而小中有美
漿(同上)
金紐子色紅黃味甘(同上)
都捻子一名倒捻子有紅白二種花如芍藥而小子
如軟柿外紫内赤其汁可染花可為酒葉可代麯皮
漬之有膠可代漆蘇軾名曰海漆(同上子一名粘)
卍果形如卍字橫直甚方正蒂在卍字中間不可見
生食香甘土名蓬鬆子(同上)
萬壽果樹高如桐實在樹間如柚味香甜(同上)
落花參蔓生花吐别生莢於根莖間掘沙取之狀如
蠶豆(同上)
蓬薘奈華言破肚子蓋果實也産於暹邏之崛巄如
大棗而青島人日乾以附遠漬以沸汁其皮自脫圓
滿如大李肉潤膩如紅酥甘美可啖亦珍美云(同上)
冬榮子蔓生實大如柚中有瓤瓣瓣相疊白如脂炙
食香甘粤俗采以相餉(同上)
杏梅出樂昌花紅實甜(韶州志)
李有紅心珍珠鵝膏胭脂(南雄志)
革琢子殼硬黑肉白甘香賽核桃(廉州志)
菩提果色白者味甜五月熟(雷州志)
羅定有猪膏子(羅定州志也按潛確類書云肉樹端溪豬肉子大如杯炙而食之味如)
(猪肉而美)
西瓜皮皺味苦食之解熱(陽山志)
花(嶺南花候迥異他方大抵能暑而不能寒故艱於移植中州牡丹則粤中所無而蜀茶玫)
(瑰水仙皆由他産)
耶悉茗茉莉花皆番人自西國移植於南海南人憐
其芳香競植之陸賈南越行紀曰南越之境五穀無
味百草不香此二花特芳香者緣自别國移至不隨
水土而變彼之女子以綵絲穿花心以為首飾(草木狀)
(按耶悉茗一名恙即弭即素馨)
茉莉花似薔蘼之白者香愈于耶悉茗(同上)
素馨較茉莉更大香最芬烈廣城河南花田多種之
每日貨於城中不下數百擔以穿花燈綴紅黃佛桑
其中婦女以綵絲穿繞髻而花田婦人則不簪一蘂
也茉莉尤賤有重臺者三臺者又有番茉莉花大如
龍眼千葉極香但鮮有開足者(雜記)
指甲花其樹高五六尺枝條柔弱葉如嫩榆與耶悉
茗茉莉皆雪白而香不相上下亦番人自大秦國移
植于南海而此花極繁細纔如半米粒許彼人多折
置襟袖間蓋資其芬馥爾一名散沫花(草木狀圖按三輔黃扶)
(荔宫在上林苑中武帝元鼎六年破南越起扶荔宫以植所得奇草異木菖蒲百本山薑十本甘蕉十一)
(本白木十本桂百本蜜香指甲花百本龍眼荔枝梹榔橄欖千歲子甘橘皆十本土木南北異宜時歲多)
(枯瘁歲貢郵傳疲斃于道其後乃罷之)
赬桐花嶺南處處有自初夏生至秋蓋草也葉如桐
其花連枝萼皆深紅(同上)
刺桐其木可材三月三時布葉繁密有花赤色生葉
間旁照他物皆朱殷然三五房凋則三五房復發如
是者竟歲九真有之(同上花按粤中刺桐甚多花如木筆後始放葉其葉可以壅)
(田或謂刺桐即蒼梧)
花之美者有水蓮如蓮而莖紫柔無刺(同上)
麻姑峰下有池獨產白蓮道書云真人遊時各坐蓮
花之上其莖十丈(羅浮志)
鶴草蔓生其花麴塵色淺紫蒂葉如柳而短常夏開
花形如飛鶴觜翅尾足無所不備出南海上有蟲老
蛻為蝶赤黃色女子藏之謂媚蝶(草木狀)
朱槿花莖葉皆如桑葉光而厚樹高止四五尺而枝
葉婆娑自二月開花至中冬卽歇其花深紅色五出
大如蜀葵有蘂一條長於花葉上綴金屑日光所爍
疑若焰生一叢之上日開數百朵出高涼郡(同上郡今各)
(有之)
佛桑一名福桑華首寺左右極多按木槿佛桑二名
不定南人呼花如牡丹者曰槿槿有五色隨色立名
嶺外稱之則佛桑也(羅浮志嶺按佛桑一名扶桑即朱槿花南雜記以佛桑與扶)
(桑為二花非也但有單瓣重臺之異耳茂名志云粤無牡丹以佛桑花代之二花相較蓋亦迥乎不相及)
(矣)
嵩寺忽有思惟樹卽貝多也漢世有道人從外國來
種之一年三花白色香美漢語翻為貝葉(裴淵廣州志)
貝多羅花大如酒杯六瓣瓣皆左紐白色近蕊則黃
香甚縟墮地至數日鮮芬不敗葉大而厚梵僧常以
寫經(廣州志)
大庾嶺上梅南枝落北枝開(白帖)
梅花十二月開結子繁如北杏山下有梅花邨即趙
師雄遇仙處今為田莊無復梅矣(羅浮志與按嶺南梅花常菊花相)
(及所謂十月先開嶺上梅也羅浮山深氣寒故以十二月開又庾嶺梅花微與江南異花頗類桃而唇紅)
(故名紅梅驛)
臙脂花叢生端州山崦間多有之其葉類藍其花似
蓼正月開花土人採含苞者賣之用為臙脂粉或時
染帛其紅不亞紅藍又鄭虔云石榴花堪作臙脂(北戸)
(錄)
上元紅深紅色絶似紅木瓜花不結實以燈夕前後
開故名(虞衡志)
紅蕉花葉瘦類蘆箬心中抽條條端發花色正紅如
榴花荔子其端各有一點鮮綠尤可愛春夏開至歲
寒猶芳又有一種根出土處特肥飽如膽瓶名膽瓶
蕉(同上)
紅荳蔲花叢生葉瘦如碧蘆春末先抽一榦有大籜
包之籜解花見一穗數十蕊淡紅鮮妍重則下垂如
蒲萄又如火齊瓔珞及剪綵鸞枝之狀此花無實不
與草荳蔲同種每蕊心有兩瓣相竝詞人托興曰比
目連理云(同上)
山薑花莖葉卽薑也根不堪食惟葉枝吐花穗如麥
粒嫩紅色選未拆開者謂之含胎以鹽淹藏入甜糟
中終冬如琥珀香辛可為膾(羅浮志藥卽紅荳蔲其根入名高良薑)
泡花南人或名柚花春末開蘂圓白如大珠旣拆則
似茶花氣極清芳與茉莉素馨相逼番人采以蒸香
風味超勝(虞衡志)
拘那花葉瘦長略似楊柳夏開淡紅花一朵數十萼
至秋深猶有之(同上樹羅浮志求那衛外國也卽夾竹桃)
史君子花蔓生作架植之夏開一簇一二十葩輕盈
似海棠(同上)
石榴花南中一種四季常開夏中旣實之後秋深忽
又大發花且實枝頭碩果罅裂而其旁紅英粲然併
花實折飣盤筵極可玩(同上)
南山茶葩萼大倍中州者色微淡葉柔薄有毛(同上)
添色芙蓉花晨開正白午後微紅夜深紅(同丄云按雜記潮)
(州木芙蓉大如梧桐朝開粉紅色午變大紅晚又變為淡黃人家種者凭樓而觀之)
蘭生於幽谷葉闊而靱長一二尺四時常青莖紫節
赤高四五尺乃開花花下黃中有紫點春芳者為春
蘭色深秋芳者為秋蘭色淺石洞左右有之其生下
隰方莖赤花者為蕙所謂薰也世俗誤以為蘭品類
不一曰丫蘭曰紫蘭曰靑蘭曰出架白曰鶴蘭等不
能盡述(羅浮志)
風蘭花從葉心抽出作雙朵懸於簷間不著水土自
然繁茂(廣州志)
賀正蘭每當立春及元日始開故名(同上)
暹蘭來自暹羅莖葉紛披甚弱種之盆盎四時有花
如珍珠如金粟一枝數串(同上)
樹蘭高丈餘花似魚子蘭而香烈過之五葉者貴其
花不落香且久三葉者其花次日卽落俱不能度嶺
度嶺次年不花三年萎矣(雜記)
珍珠蘭彼處殊不貴根有毒故蒸花露者忌之(同上)
粤山中道傍有一種小樹狀如木蘭亦類紫薇高一
二尺葉大如指頭頗帶藍色葉老則有白篆文如蝸
涎名鬼畫符葉下有小花如粟米至晚則香聞數十
步恍若芝蘭又名夜蘭山間暑月有蚊卽折此樹逐
之蚊卽驚散故又名蚊驚樹(同上)
鷹爪蘭枝蒂如鷹爪六瓣兩臺他處未見亦異種也
(同上)
菊有數種葉似茼蒿花蕊俱黃色乃黃花也青莖大
葉作蒿艾氣而花白味苦不堪食謂之苦薏(爾雅翼菊與薏)
(相似菊甘而薏苦)亦有紅紫者惟莖紫氣香而味甘可作羹
食者名為甘菊王叔之居兹山植蘭菊于庭作銘(羅浮)
(志)
桃花桃源洞最多(同上不按粤中有香桃花與中州桃花異獨於八九月盛開有微)
(香又肇慶有壽帶桃桃花之佳品)
薝蔔山梔子也花白六出芬香甚清(同上)
含笑花紫蓓蕾微展而香清徹一種小而色多白者
尤香延祥寺下達于西麓蒲澗俱有之(同上)
山丹花如瑞香而正赤開足後帶黃色蘇詩云堂前
種山丹錯落瑪瑙盤甚得其形似(雜記)
龍髯花赤如秋海棠中心垂絲裊裊如龍髯(同上)
馬纓花赤亦如馬纓其花下垂一條數十朵樹高者
丈許有白者有桃紅而大紅鑲邊者皆異種也(同上)
曇花似百合花而色紫合二三十朵攢為一朵香烈
異常(同上)
九里香木本葉細如黃楊花成叢色白有香甚烈又
有七里香葉稍大其木皆不易長有數百年者枝榦
拳曲可作盆盎之玩(廣州志)
西洋蓮蔓細如絲朱色繚繞籬間花初開如黃白蓮
久之瓣落其蘂復變為菊故又名西洋菊(同上)
東坡有詩題定慧院之西海棠云土人不之貴今惟
貼梗海棠與秋海棠多而西府海棠偶有(惠州志)
羅浮之百花逕一名錦繡峯紅紫錯出多識之士不
能悉舉其名辨其香也(同上)
草(地勢坱圠庶草蕃廡土人不知者多矣其為服用所須則美草也而胡蔓亦並生焉豈非)
(沴氣之所鍾與)
水葱花葉皆如鹿葱花色有紅黃紫三種出始興婦
人懷姙佩其花生男者卽此非鹿葱也交廣人佩之
極有驗然其土多男不厭女子故不常佩也(草木狀)
吉利草其莖如金釵股形類石斛根類芍藥交廣俗
多蓄蠱毒惟此草解之極驗吳黃武中江夏李俁以
罪徙合浦初入境遇毒其奴吉利偶得是草與俁服
遂解俁因此濟人遂以吉利為名(同上)
良耀草枝葉如麻黃秋結子如小栗煨食之解毒功
不亞于吉利昔有得是藥者梁氏之子耀亦以為名
梁轉為良爾花白似牛李出高涼(同上)
益智子如筆毫長七八分二月花色若蓮著實五六
月熟味辛雜五味中芬香亦可鹽曝出交趾合浦(同上)
蒟醬蓽苃也生于蕃國者大而紫謂之蓽苃生于番
禺者小而靑謂之蒟可以為食故謂之醬交趾九真
人家多種之(同上醬按蒟卽扶留藤子左思蜀都賦謂蒟流味於番禺之鄉今粤雖產蒟)
(而實不知為醬也)
菖蒲番禺東有澗澗中生菖蒲皆一寸九節安期生
採服僊去但留玉舃焉(同上所按羅浮志菖蒲一名堯韭謂澗有堯時韭也)
蕙草一名薰草葉如麻兩兩相對氣如蘼蕪可以止
癘出南海(同上)
肥馬草南方冬無積藁瀕海郡邑多馬有草葉類梧
桐而厚取以秣馬謂之肥馬草(同上)
冬葉苞苴物交廣皆用之南方地熱物易腐敗惟冬
葉藏之乃可持久(同上不按冬葉如芭蕉以褁珍物入土壞貼壁柱能辟濕又可擦)
(象牙使光澤)
藿香形如都梁可著衣服中(萬震南州異物志合按交州記藿香似蘇今)
(所在多有而產於廣者為佳)
睡草出海南見之則令人睡一名醉草亦呼為嬾婦
葴(述異記)
廣州有樹可以禦火山北謂之慎火或謂之戒火多
種屋上以防火也但南中無霜雪故成樹耳(沈懷遠南越志)
銅鼔草其實如瓜療瘡瘍毒(虞衡志)
都管草一莖六葉辟蜈蚣蛇(同上)
仙茅出保昌庾嶺之巔折而東有峰奇秀為嫦娥嶂
相傳仙人葛洪煉丹之地洪上升棄餘丹生仙茅葉
似蘭采以八月濯以嶂下流泉其白如玉煉成丸服
之補益元氣(張以寧雜記)
知風草出瓊州(他郡亦間有之)叢生藤蔓土人視節知一歲
風候每一節一風無則無風(輿地志)
仙人掌人家種於田畔以止牛踐種於牆頭以辟火
災無葉枝青嫩而扁厚有刺每層有數枝杈枒而生
絶無可觀其汁入目使人失明(雜記賦按黃佐有仙人掌云惟羅浮黃)
(龍金沙洞有之盛稱其美當别是一種)
鐵蕉葉如鳳尾草而堅勁根出土上如芋頭燒鐵釘
釘其根則繁茂(同上)
鐵樹高數尺葉如老少年開花如桂而不香或云此
樹週甲子一開開必以丁卯年故有鐵樹開花之諺
然甚無異致(同上)
油葱形如水仙葉葉厚一指而邊有刺不開花結子
從根發生長者尺餘破其葉中有一膏婦人塗掌以
澤髮代油貧家婦多種之屋頭問之則怒以為笑其
貧也(同上)
金星草闊寸許長一二尺形如蘆其葉中心一條金
星點點連綴折之中有黑髮一根切而浸之可為閨
中膏沐(同上)
不死草其狀如茅食之多壽暑月置盤蠅蚋遠去(粤西)
(偶記)
羅浮山有五色隠芝(羅浮志)
朱草狀如小桑栽長三四尺枝葉皆丹汁如血朔望
生落如蓂莢週而復始可以染絳成黻黼之章(同上)
萬年松生獅子峰乾曝之以水漬之則復青一名卷
柏(同上)
蛾眉草以形似名惠州志云出羅浮(同上)
黃精根如子薑俗名野仙薑九蒸晒可服食益人(同上)
靈通草長三尺小如箸而勁頂開七葉虛中兩頭實
聾者食之卽通此仙草也(同上)
蓬萊术卽莪茂也葉青白色有花作穗根如雞子治
痛解毒出羅浮(同上)
縮砂仁隨地有之羅浮為佳(同上)
蚤休名七葉一枝花可解毒羅浮山人每以餉客(同上)
藍草葉細二月種五月收土人以為靛(廣州志)
黃薑番禺多種之以其末染諸香屑為香綫香餅是
名黃香又乾龍眼必以黃薑末糝之則色鮮黃不生
蠧(同上)
虎耳草葉有六尖尖有一刺屑之為末遇盜賊順風
揚之著身則骨痛七日不可忍不敢言言則再加痛
七日多産陽春山谷(同上)
白草出仁化長三四寸許叢生莖葉與衆草無異每
天雨先一日變白晴則如常(韶州志)
接骨草出封川陽江一名四季花生園林中莖綠而
圓葉長似指而尖花白跌傷骨節搗爛敷之可以接
骨而本草不載(肇慶志)
破布葉出陽江陽春恩平狀如掌而綠嶺南舟人多
用香烟及毒水迷悶過客以此草煎湯服之立解(同上)
龍鬚草出廣寧生巖崖間似蒲而細織席甚佳(同上亦出)
(儋州)
九里明剪水可療瘡毒(雷州志)
冶葛毒草也蔓生葉如羅勒光而厚一名胡蔓草寘
毒者多雜以生蔬進之悟者速以藥解不爾半日輙
死山羊食其苗卽肥而大亦如鼠食巴荳其大如㹠
物類有相伏也(草木狀)
二廣有草名胡蔓以急水吞之卽死慢水卽緩死取
毒蛇殺之以此草覆之灑水菌生其上末為毒藥殺
人又凡或有所約其人臨去以毒置飲食訂以年月
復還解以藥不則死今此俗亦革(續博物志胡按夢香船中以蔓草)
(合香焚之人卽迷悶粤中以胡蔓草入麴釀酒飲之頭卽涔涔然宋顧文薦船忩夜話云斷腸草形如阿)
(魏葉長尖條蔓生嚼三葉以上卽死或收藏經久作末食亦死如食未久即以生羊血或金汁灌之可解)
(其毒此草近人則葉動如歡喜狀將嫩葉心浸水涓滴入口卽百竅潰血其法急以伏卵不生雞雛者細)
(研和香油灌之乃盡吐出惡物而甦少遲不可救矣一名胡蔓革)
黃金茄狀若㯽榔子色黃誤食之立死或云蝦醬可
解(廣州志)
木(千章之材嶺外所饒而海南特産文木天下所資)
桂林八樹在番禺東(山海經白按臨海水土記云郡東南有石山望之如雪山在)
(湖中傳云金鵝之所集八桂之所植)
桂出合浦生必以高山之巔冬夏常靑其類自為林
間無雜樹交趾置桂園桂有三種葉如栢葉赤皮者
為丹桂葉似柿葉者為菌桂其葉似枇杷葉赤為牡
桂(草木狀)
桂南方奇木上藥也(虞衡志)
翳樹出交州色黑而有文亦謂之烏文木(古今注南今出海)
(一名角烏色純黑甚脆有曰茶烏者自番舶來堅實置水則沈)
紫旃木出扶南色紫亦謂之紫檀(古今注)
柟橊之木相思之樹(左思吳都賦思文選注柟橊木之蟠結者相大樹也材理堅)
(斜皆可作器又按廣州志相思木有黃紫之分皆起細花雲堅於鐵力木子名紅豆如珊瑚珠光瑩鮮澤)
(山村兒女或以為釵飾王維詩所謂紅豆生南國者也唐時曾以進御以藏龍腦歴久不減有一種紅豆)
(生於藤蔓用以飼鸚鵡乃杜甫詩所謂紅豆啄餘鸚鵡粒者也)
訶梨勒樹似木梡花白子形如橄欖六路皮肉相著
可作飲變白髭髮令黑出九真(草木狀光按廣州志訶子樹孝寺昔有)
(五六十株云是虞翻所種今根株已盡其名存耳又按梡樹含苞如木筆廣州故屯田道署有一株粤人)
(呼為管樹)
榕樹南海桂林多植之葉如大麻實如冬青樹榦拳
曲是不可以為器也其本稜理而深是不可以為材
也燒之無焰是不可以為薪也以其不材故能久而
無傷其蔭十畝故人以為息焉藤梢八地生根節或
一大株有根四五處而橫枝及鄰樹卽連理(同上)
榕樹閩廣最多他省則無故紅梅驛以北無榕大者
蔭十餘畝離奇古怪備木之異衙署多植以為蔭莊
子所謂以不材而壽者也其木年久者常結伽南香
焚之致鶴植于水際其子可以肥魚細枝曝乾束為
炬風雨不滅其鬚製藥可以固齒其脂乳可以貼金
接物與漆相似人但知有用之用而不知無用之用
也(雜記)
桄榔樹似栟櫚其皮可作綆得水則柔韌番人以此
聯木為舟皮中有屑如麫木性如竹紫黑色有文理
工人解之以製奕枰出九真交阯(草木狀桄瓊州志云紅荳榔樹子)
(也)
桄榔木身直如杉又如㯶櫚有節似大竹一榦挺上
高數丈開花數十穗綠色(虞衡志)
水松葉似檜而細長出南海土産衆香而此木不大
香故彼人無佩服者嶺北人極愛之然其香殊勝于
南方時(草木狀次按水松㮨也樹高大多種於水非吳都賦石帆水松也)
水松似檜而香有抱木生其旁柔弱可作履(羅浮志抱香)
(履詳見器用)
五嶺之間多楓木歲久則生瘤癭一夕遇暴雷驟雨
其樹贅暗長三五尺謂之楓人越巫取之作術有通
神之驗取之不以法則能化去(草木狀)
南中有楓子鬼楓木之老者為人形亦呼為靈楓(述異)
(記)
語云檉喜雨楓喜風楓隂木以風而生風去而楓聲
不止羅浮連亘數嶺皆楓樹每天風起則楓鳴(羅浮志)
棹樹榦葉俱似椿以其葉煮汁漬果呼為棹汁若以
棹汁雜彘肉食者卽時為雷震死棹出高涼郡(草木狀)
藥有乞力伽木也瀕海所産一根有至數斤者劉涓
子取以作煎令可丸餌之長生(同上)
蘇枋樹類槐花黑子出九真南人以染絳漬以大庾
之水則色愈深(同上十按瓊州志云蘇木凡州縣藝植者年後始堪用黎山野生者以)
(年久故佳又續博物志云蘇枋木自然蟲糞為紫粉)
寧浦有三種荆金荆可作枕紫荆堪作牀白荆堪作
履與他處牡荆蔓荆全異(同上)
熙安縣有古度樹俗人無子於祠炙其乳則生男以
金帛報之(顧微廣州記)
嶺南有蝱母樹南越志云古度樹俗呼那子南人號
曰柁不花而實實從皮中出如綴珠璫其實大如櫻
桃黃卽可食過則實中化蛾飛出亦有為蚊子者(北戸)
(錄)
㯶一名栟櫚葉似車輪皮可作索(廣志名丹鉛錄㯶櫚一鬛葵又曰)
(蒲葵)
綸似榖皮可以為綿(南越志又按今陽春縣榖岡下有綸木按詩義疏曰楮荆揚)
(交廣謂之穀績其皮以為布又搗以為紙)
博羅縣有合成樹十圍去地二丈分為三衢東向一
衢木葉似楝子如橄欖而硬削去皮南人以為糝南
向一衢橄欖西向一衢三丈樹南北之候也(同上州按惠)
(志云今不知何樹但今人花樹多合成者豈效而為之耶抑昔人所見亦人力為之者耶)
綏南縣有連山檉松杞梓(同上)
無患木名也實可以去垢核黑如㙠櫨(何承天纂文按古今注)
(櫨木曰無患者何也昔有神巫能作符劾百鬼則以此木為棒殺之世人競以為器用以厭却邪魅故號)
(無患又按廣州志櫨木性堅而理粗一種有金絲者可為弩其白如象牙者可為器皿其核可為經珠)
沙木與松同類尤高大葉尖成穗少與杉異(虞衡志)
思儡木堅實漬鹹水中百年不腐(同上)
臙脂木堅緻色如臙脂可鏇作器(同上極按廣州志云性耐土不易)
(朽)
龍骨木色翠青狀如枯骨(同上有今海南之)
南漆如稀飴氣如松脂霑霑無力(同上明按廣漆色甚光而不甚粘)
(出陽春新興德慶)
潮州韓文公祠有異木世傳退之手植去祠十數步
種之輙萎有題詩者云韓木有靑春谷暖鱷魚無種
海潭淸(竹坡詩詁)
閩廣多種木綿紡績為布名曰吉貝海南蠻人織以
為巾上出細字雜花卉尤工巧卽古所謂白叠布(方勺)
(泊宅編)
木棉樹大可合抱高者數丈葉如香樟瓣極厚一條
五六葉正二月開大紅花如山茶而蕊黃色結子如
酒杯老則坼裂有絮茸茸與蘆花相似花開時無葉
花落後半月始有新綠其絮土人取以作裀褥女工
不能治今詢之粤人亦無有織者或别是一種耳廣
州閱武廳前與南海廟各有一株甚大開時赤光照
耀坐其下如入朱明之洞也(雜記花按木綿花一名攀枝肇慶志云以吉)
(貝苗接烏桕根結花為綿)
綿木産肇慶新興其質柔韌以為肩擔雖負重不折
為輿槓最佳(同上)
松徑(在庾嶺)張曲江植至今尚存(同上)
女青卽萬年枝惟羅浮山有男青似女青條蕊之屬
莫不朱色尤易植立上中因便開榮(羅浮志)
南燭羅山間或有之太極真人青精乾石飯法朱靈
芝真人得其法服之人稱青精先生(同上)
漢椒似胡椒而大色黑治心腹冷痛出羅浮(同上)
香楠木榦極端偉一名端正樹亭亭直上若幢蓋然
膚有花文色黃綠而細膩剖之香辣多產崖州(廣州志)
(按雷州志水楠産于水邊其氣肖楠)
花櫚色紫紅微香其文有若鬼面亦類貍斑又名花
貍老者文拳曲嫩者文直其節花圓暈如錢大小相
錯者佳往往寄生他樹(同上州按瓊州志云花梨木產崖昌化陵水紫紅色與)
(降真香相似有微香)
雞翅木白質黑章如雞翅身多結癭又名癭子木粤
匠車作素珠澤以伽楠之液市遠人(同上翅瓊州志云雞木出崖)
(州昌化陵水白質黑章紋如雞翅)
鐵力木理甚堅緻質初黃用之則黑粤人以作諸器
具頗不貴黎山中人以為薪至吳楚間則重價購之
(同上力按鐵力一名石鹽一名鐵稜嶠南瑣記言鐵木上水僅可百餘年惟黃連木最能久)
吐珠木堅如鐵力色比紫荆較赤為海南之文木(同上)
飛雲木文如波浪迴環輳心斵作杯子極為幽致(同上)
椽木分青黃白三種黃者最良堅且膩不蛀(同上)
椅木一名雲楸琵琶棋枰多用之(同上)
赤黎俗曰槌子木子如珠璣可食每結子多則歲頗
儉(同上)
梌木根葉俱類桃而膚理細膩性極耐水木品之良
者惜少耳(同上)
欞木性至堅歴久不朽白蟻所不敢犯故以靈名之
(同上)
紫&KR1133;樹脂色赤如血名麒麟竭以嚼之不爛如蠟者
為妙(同上)
訶林有菩提樹梁天監四年智藥三藏攜種樹大十
餘圍根株無數其柯榦中空矣(同上而按菩提葉似柔桑大寺僧采之)
(浸以寒泉歴四旬浣去渣滓惟餘細筋如絲霏微蕩漾以作燈帷笠帽輕盈可愛持贈遠人比於綃穀)
藥樹狀似木綿其液白見風則黑是名藥脂土人以
濡箭鏃中虎則三躍而死或中山豬豬嚙木槵根以
自療故知木槵子能解此毒(同上)
蠅樹粤人多種於茶畦夏秋時蠅皆集於此樹而不
集於茶故茶不生螆而味好又遇旱則蠅樹降水以
滋茶潦則蠅樹升水以熯茶物有相成若此(同上)
紫栢木香而文可作器用多産潮陽(潮州志)
高涼有獺尾木紅羅木(高州志)
虎斑木紋似虎斑(瓊州志鴨按瓊州文木甚多有鳳眼龍瞻脚猫尾狗卵猪血之類)
(皆出黎山中)
香(黎山所產番舶所湊芬郁布於天下故自古稱衆香之國名品猥多舉其槪爾)
黃帝列珪玉于蘭蒲席上然沈榆香舂雜寶為屑以
沈榆和之以分尊卑之位(封禪記)
元封中起方山館招諸靈異燒天下異香有沈光香
祗精香明庭香金磾香皆外國所貢(漢武故事)
月氏國使者獻香曰東風入律百旬不休青雲干吕
連月不散意中國有好道之君故搜奇蘊異而貢神
香凡三枚狀如燕卵香聞百里(神異經)
蜜香沈香雞骨香黃熟香雞舌香棧香青桂香馬蹄
香按此八香同出於一樹也交趾有蜜香樹榦似柜
柳其花白而繁其葉如橘欲取香伐之經年其根榦
枝節各有别色木心與節堅黑沈水者為沈香與水
面平者為雞骨香其根為黃熟香其榦為棧香細枝
緊實未爛者為青桂香其根節輕而大者為馬蹄香
其花不香成實乃香為雞舌香珍異之木也(草木狀按金)
(樓子扶南國衆香木根旃檀節沈水花雞舌葉霍膠薰陸與此微不同亦言衆香同出一木也以下沈速)
(諸香)
沈香葉似冬青樹形崇竦其木枯折外皮朽爛内心
乃香佳者乃出日南比景(登羅山疏)
盆允縣利山上多香林(南越志興考其地卽今新老香山)
日南有千畝香林名香出其中日南有香市商人
交易諸香處漢雍仲子進南海香物時謂之香尉
(述異記)
唐太宗問高州首領馮盎卿宅去沈香遠近對曰宅
左右即出香樹然生者無香惟朽者始香耳(國史纂異)
南海郡有香戶香洲在朱崖郡洲中出諸異香(太平)
(廣記香按廣州志云粤南老香諸山并香林香洲咸産異自有東莞人種植而香山香林皆廢莞種香)
(之地金釵腦金桔嶺為第一雞翅嶺石茶園百花洞者次之是蓋為莞香盛行於天下而言耳德慶有香)
(山高明新興有老香山朱崖香洲蓋卽瓊南之黎山並產名香豈東莞所能獨擅耶)
沈香雜木也儋崖海道居民橋梁皆香材如海桂橘
柚之木沈于水多年得之皆為沈水香然生採之即
不香也(續博物志)
南方火行其氣炎上藥物所賦皆味辛而嗅香如沈
箋之屬世專謂之香者又美之所鍾也世皆云二廣
出香然廣東香乃自舶上來廣右香產海北者亦凡
品惟海南最勝沈水香上品出海南黎峒一名土
沈香少大塊其次如繭栗角如附子如芝菌如茅竹
葉者佳至輕薄如紙者入水亦沈香節久蟄土中滋
液下流結而為香採時香面悉在下其背帶木性者
乃出上上環島四郡界皆有之又以出萬安者為最
勝說者謂萬安山在島正東鍾朝陽之氣香尤醞藉
豐美大抵海南香氣皆清淑如蓮花梅英鵝梨蜜脾
之類焚一博投許氛翳彌室翻之四面悉香至煤燼
氣不焦此海南香之辨也海上亦自難得省民以一
牛博香一擔歸自差擇得沈水十不一二中州人士
但用廣州舶上占城真臘等香近年又貴丁流眉來
者舶香往往腥烈不甚腥者意味又短帶木性尾烟
必焦其出海北者生交趾及得之海外番舶而聚於
欽州謂之欽香質重實多大塊氣尤酷烈惟可入藥
蓬萊香亦出海南卽沈水香結未成者多成片如
小笠及大菌之狀有徑一二尺者極堅實色狀皆似
沈香惟入水則浮刳去其背帶木處亦多沈水(按瓊州志)
(有蓬萊香又有脫落香)鷓鴣斑亦得之於沈水蓬萊及絶好
箋香中槎枒輕鬆色褐黑而有白斑點點如鷓鴣臆
上毛氣尤清婉似蓮花箋香如蝟皮栗蓬及漁蓑
狀蓋修治時去木畱香棘刺森然香之精鍾於刺端
芳氣與他處箋香夐别箋香之下又有重漏生結等
香皆下色光香與箋香同品第出海北及交趾亦
聚於欽州多大塊如山石枯槎氣麤烈如焚松檜曾
不能與海南箋香比南人常以供日用及常程祭享
(虞衡志)
沈香木嶺南諸郡悉有之瀕海諸州尤多葉如冬青
大者合數人抱木性虚靭山民或以搆茅廬或以為
橋梁為飯甑尤善有香者百無一二蓋香得水方結
多在折枝枯榦中或為沈或為煎或為黃熟自枯死
者謂之木槃香今南恩高竇等州惟產生結香蓋山
民入山見香木之曲榦斜枝必以刀破之成坎經年
見雨水所漬結香復以鋸取之刮去白木其香結為
斑點亦名鷓鴣斑燔之甚佳沈之良者惟在瓊崖等
州俗謂角沈乃生木中取者宜用薰爇黃沈乃枯木
中得之宜入藥用依木皮而結者謂之青桂氣尤清
在土中歲久不待刓剔而精者謂之龍鱗亦有削之
自卷咀之柔韌者謂之黃䗶沈尤難得(倦游雜錄即按黃䗶沈)
(伽㑲)
伽南香(一作奇南一作琪□一作奇藍)出海上諸山蓋香木枝柯竅
露者木立死而本存者氣性皆溫故為大螘所穴螘
食石蜜歸而遺香中歲久漸漬木受蜜氣結而堅潤
則香成矣香成則木漸壞其傍草樹咸枯香本未死
蜜氣復老謂之生結上也木死本存蜜氣凝於枯根
潤若餳片謂之糖結次也其稱虎斑結金絲結者木
性多而香味少斯為下品生結紅而堅糖結黑而軟
瓊州亦有土奇南白質黑點占城奇南出在山禁民
不得采取犯者斷其手彼亦自貴重(香品海按月出叢談南人取)
(沈速伽㑲旋風諸香每數人合夥裹半月乾麨相與深入山中求之或一二日即得或半月不得徒手歸)
(者亦有命也有香之處即有蟻封高二三尺隨挖之則其下必有異香嶺南雜記云海瓊沈香盡産黎峒)
(多虎狼毒虺其俗皆女子採香耳帶金鐶首纏錦帕腰佩利刀什伯為羣遇竊香者卽擒殺焉是叢談所)
(云乃竊香者耳雜記又云沈香以瓊州所出者為最舶沈雖大而重色黑而堅味辛俱不及瓊沈之甘而)
(下氣神速也瓊又有藥沈細片黃色而投水卽沈入藥尤妙人不易識)
速暫香出真臘者為上伐樹去皮而取香者謂之生
速結仆木腐而香存者謂之熟速結木之半存者謂
之暫香木自燒黃而熟者為黃熟通黑者為夾箋(明統)
(志)
速香出瓊州者為勝有色黑而重者名將軍帽鯽魚
片色黃而有棕紋者名花剗自海舶至者味辛而酸
不如瓊產之甜靜無尾烟氣也其餘有夾板并抱朽
木者俱香之下品而尤有他木煮成假充者不可不
辨(雜記)
黃熟出東莞他處則無其最佳者為香根堅如沈速
槎枒屈曲可為杯斝為硯山為禽獸形供玩杯以銀
鑲山以紫檀為座頗稱雅品其香有透棕橋梁有大
片如手掌俱以棕紋深透堅實為佳其平常者至賤
以樹蘭蒸之香頗蘊藉有以香櫞皮罨之味勝蘭香
(同上)
芸香辟紙魚蠧故藏書臺稱芸臺(魚豢三國典略草按古時芸香乃)
(葉今芸香乃山中樹液所結雜諸香焚之可薰衣辟濕肇慶有之以下諸香皆土產雜香)
楓香樹似白楊葉圓而歧分有脂而香其子大如鴨
卵二月華發乃著實八九月熟曝乾可燒惟九真郡
有之(草木狀非按羅浮志云今所燒乃其皮榦子也子亦無如卵者)
薰陸香出大秦在海邊有大樹枝葉正如古松生子
沙中盛夏樹膠流出沙上方採(同上)
薰陸香即羅香也一名馬尾香是樹皮鱗甲採之復
生羅浮有越王島薰陸香(羅浮志)
思勞香出日南如乳香瀝青黃褐色氣如楓香交趾
人用以合諸香(虞衡志)
紫藤葉細長莖如竹根極堅實重重有皮花白子黑
置酒中歴二三十年亦不腐敗其莖截置烟炱中經
時成紫香可以降神(草木狀番按紫藤香即土降香也又有降香從洋舶來海藥)
(本草云降真香主天行時氣燒之或引鶴降)
旃檀出外國元嘉末增城有人於山見一大樹圓蔭
數畝三丈餘圍辛芳酷烈其間枯條數尺援而刃之
乃白旃檀也(登羅山疏久按瓊州志檀木年成香)
南海出千步香佩之香聞於千步今海隅有千步草
是其種也葉似杜若而紅碧相雜(述異記陵按此即排草零香之類)
排草香出日南狀如白茅香芬烈如麝香用以合香
諸草香無及之者(虞衡志廣按一名畱香草今人多種之)
零陵香宜融等州多有之土人編以為蓆薦坐褥性
暖宜人(同上)
㯽榔苔出西南海島生㯽榔木上如松身之艾蒳單
爇極臭交趾人用以合泥香則能成溫黁之氣功用
如甲香(同上介甲香見部)
橄欖香橄欖木脂也狀如黑膠飴江東人取黃連木
及楓木脂以為欖香蓋其類出于橄欖故獨有清烈
出塵之意品格在黃連楓香之上以純脂不雜木皮
者為佳(同上)
五木香一株五根一莖五枝一枝五葉一葉間五節
相對故名五香之木燒之十日上徹九天(香譜木即今青香)
九真龍麝香(西京雜記以下龍麝)
諸香中龍涎最貴重廣州市真者每兩不下百千次
亦五六十千係番中禁𣙜之物嶺外雜記載龍涎出
大食西海多龍枕石一睡涎沫浮水積而能堅鮫人
采之以為至寶新者色白稍久則紫甚久則黑又一
說云白者如百藥煎而膩理黑者亞之如五靈脂而
光澤其氣近於臊似浮石而輕和香而用真龍涎焚
之則翠烟浮空結而不散坐客可用一剪以分烟縷
所以然者蜃氣樓臺之餘烈也又一說云龍涎有三
品一曰汎水二曰滲沙三曰魚食汎水輕浮水面善
水者伺龍出没隨而取之滲沙乃被波浪飄泊洲嶼
凝積多年風雨浸淫氣味盡於沙土中魚食乃因龍
吐涎魚競食之復作糞散於沙磧其氣腥穢惟汎水
香可入香用(游宦紀聞撲按廣州志云龍涎香置盂水于前往入其中者乃真雜記云余)
(兩至粤未見真龍涎)
龍腦香出婆律國樹高八九丈可六七尺圍乾脂為
香清脂為膏其絶妙者目曰梅花龍腦有經火飛結
成塊者為熟龍腦(酉陽雜爼)
天寶中交趾貢龍腦如蟬蠶老龍腦樹節方有之禁
中呼為瑞龍腦惟賜貴妃十枚香氣徹十餘步(續博物志)
片腦産暹邏諸國惟佛打泥國為上其樹高者二三
丈葉如槐皮理類沙柳腦則其皮間凝液也好生窮
谷香味清烈瑩潔可愛是以謂之梅花片(海語)
麝以一子真香糅作三四子刮取血膜雜以餘糝皮
毛不辨也黎香真者有三說鹿羣出山中自然有麝
氣不見其形為真香入春以脚剔入水泥中藏之不
使人見為真香殺之取其臍一鹿一臍為真香又有
水麝天寶初虞人獲水麝詔養之臍中下水瀝滴於
斗水中用灑衣至敗香不歇每取以針刺之捉以真
雄黃香氣倍於肉麝(續博物志)
兜婁香出海邊國如都梁香又有唵叭香亦似汁滓
所凝使諸香不散(異物志名以下外國香)
石葉香其狀疊疊如雲母其氣辟癘(拾遺記)
艾蒳香出西國以細艾合諸香燒之能聚其烟青白
不散(廣志)
中天竺國出蘇合香是諸香汁煎之非自然一物也
(梁書獅按神農本草蘇合香生中臺川陶隠居云俗傳是子屎外國說不爾今皆從西域來色如紫檀)
(重如石燒之灰白者佳大秦人采蘇合先笮其汁以為香膏乃賣其滓與人展轉達中國不大香也其汁)
(曰蘇合油)
雞舌香生崑崙及交趾以南樹有雌雄無子者雄樹
也採花釀以成香(唐本草即丁香)
雞舌香消口氣故郎官含雞舌香奏事(日華子)
安息香出波斯國樹名辟邪(酉陽雜爼)
赤土國在海南出異香每燒一彈丸香聞數里號一
國香(同上)
薔薇露出大西洋國花如牡丹花露晶瑩芬芳襲人
以澤體髮膩香經年不滅國人貯以鉛缶行販他國
(香譜)
真臘有樹形如檜香藏於皮老而脂白流出名篤耨
香冬月因其凝而取之者曰黑篤耨盛之以瓢碎瓢
爇之尤異(明統志)
金顔香亦樹脂也有深黃色者有黑色者劈開雪白
者為佳夾砂石者為下其氣能聚衆香番人以之和
香塗身(同上抹按金顏香即身香)
猛火油樹津出佛打泥國大類樟腦第能腐人肌肉
燃置水中光燄愈熾以制火器其烽甚烈帆檣樓櫓
連延不止雖魚鼈遇者無不燋爍(海語錄此條附)
鶴頂香相傳古榕之腹有鳥銜香子墮其中久之香
成有鶴盤旋其所精氣相感堅潤如脂焚之香烟翔
舞悉成鶴形此香無種非所易得(廣州志志以下采諸)
女兒香東莞種香之家其女兒輙於香稜角潛割少
許藏之類多黑潤脂凝而佳好事者以重價購之(同上)
雞蹢香香之枝條若雞距市中恒多(同上)
雞骨香乃雜樹之堅節形色似香非香也(同上)
馬眼香其藤大如臂歲久心朽皮堅自然成香周迴
小眼如雕刻香筒狀粤俗多以供神(肇慶志)
仙女香一名觀音香昔有今無(同上)
龍骨香樹叢生有刺汁甚毒枝老而根結成香者美
(瓊州志)
海漆香產文昌海港色甚黑焚之油出如漆(同上)
白木香破傷其樹則結否雖年久亦為白木(同上香卽蜜)
(樹之未結者)
沈香餅出交趾以諸香草合和蜜調如薰衣香其氣
溫黁自有一種意味然微昏鈍(虞衡志和以下合香本古百香之制也)
(名品甚多不備載)
香珠出交趾以泥香捏成小巴荳狀琉璃珠間之綵
絲貫之(同上)
沈檀腦麝四合加以琪南羅合榧子滴乳蠡甲九味
相合其香絶塵至山林寒士四和香以荔枝殼甘樜
滓乾栢葉黃連和燃又或加松毬棗核梨核皆妙(洞天)
(清錄)
粤市中有香膠乃末高良薑同香藥為之淡黃色抿
髮香而解䐈(雜記)
茶(他茶不及閩浙䔲則盛行于世名品雖不高而利甚溥)
檟苦茶樹小如梔子冬生葉可煮作羹飲今呼早采
者為茶晚取者為茗一名荈蜀人名之苦茶(爾雅注)
茗苦澀謂之果羅(南越志臯按一名臯盧皮日休詩十盌煎盧即苦䔲也今謂之苦)
(艼)
茶者南方之嘉木也其名一曰茶二曰檟三曰蔎四
曰茗五曰荈其樹如瓜蘆葉如梔子花如白薔薇實
如栟櫚葉如丁香根如胡桃(陸羽茶經)
瓜蘆木出廣州似茶至苦澀栟櫚蒲葵之屬(同上)
嶺南茶出韶州往往得之其味甚佳(同上)
羅浮茶石洞諸菴多有之以春分前一日采試以景
泰泉水芳香勃發絶勝白雲鼎湖所產(羅浮志)
羅浮有茶產于山頂石上剝之如蒙山之石茶其香
倍于廟岕不可多得(雜記)
化州有琉璃茶出琉璃庵其產不多香味與峒岕相
似僧人奉客不及一兩(同上)
苦䔲茶非茶也葉大如掌一片入壺其味極苦少則
反有甘味噙嚥利咽喉之疾功並山豆根(同上)
顧渚茶自唐詩人曹松移植於西樵號稱茶山今山
中人多種之為業或謂此茶甲天下春摘者尤勝(廣州)
(志)
新安茶產於新安之杯渡山絶壁上有類蒙山茗烹
之作幽蘭茉莉氣水濯十餘次甘芬益冽以山勢高
雲露滋潤得太清之精英也第不易得為憾耳(同上)
頂湖茶端州之白雲山頂有湖僧人於巖際種茶烹
之作素馨花氣味甘淡而滑然歲收止石許(同上)
細茶出南華者佳(韶州志)
茶羅浮產者佳桂山產苦䔲海豐龍川長樂各有土
茶(惠州志)
潮地茶罕佳者今鳳山茶佳亦名待詔茶亦名黃茶
(潮州志)
野茶一名靈茶即江南黃連茶瓊州之茶以產瓊山
文昌兩縣近儋州者為佳又有買梅茶苦䔲茶(瓊州志)
藤(嶺南藤類至多適於器用海内莫能尚焉)
諸慮山櫐今江東呼櫐為藤似葛而麤大(爾雅注疏)
斜藤圍數寸重於竹可以為杖篾以縛船及以為席
勝於竹也(臨海異物志)
浮沈藤生子大如韲甌正月花苞仍連著實十月臘
月熟色赤生食之甜酢生交阯九真(草木狀)
合浦澗子藤生緣樹木正二月花四五月熟實如梨
赤如雄雞冠取生食之味淡泊出交阯(同上)
野聚藤緣樹木二月花苞仍連著實五六月熟子大
如羹甌俚民煮食其味甜酢出蒼梧(同上)
菽藤生金封山俚人往往賣之其色正赤(同上)
榼藤依樹蔓生如通草藤也其子紫黑色一名象目
三年方熟其殼貯藥歴年不壞生南海解諸藥毒(同上)
土人伐船為業隨樹所在就以成槽去水動有數里
山生膏藤津汁軟滑以此導地牽之如流五六丈船
數人便運(裴淵廣州記)
□藤如栟櫚葉疎破皮青多棘刺高五六丈者如五
六寸竹小者如筆管竹類有十許種(顧徽廣州記)
續遊草藤也一曰諾藤二曰含水藤狀若葛葉若枸
杞其中水清美可潤五臟山行渴則斷取汁飲之更
生根至地永不死(同上茹按即斷續藤葉可為一名東風菜)
花藤鏇以為器用中有花紋(虞衡志)
丁公藤俗名過山風可療筋骨軟痛(羅浮志)
甘露藤蔓生如筯花如指甲性甘溫食之令人肥故
又名肥藤(廣州志)
白花藤味如蔗以酒調服甚佳老人宜之(同上)
蘭子藤子如梨色赤若雞冠生食之味若番桃(同上)
乳藤蔓如懸鈎倒掛葉尖而長斷之有白汁如乳婦
人產乳不通以藤搗汁和白粥食之立效(同上)
五色龍鬚小藤也細如髮直起數丈無節常飛越數
樹如百千遊絲牽綴生無根蒂以穢物投之卽消釋
不知所在以其液和細土石灰塗釁糖釜其堅如鐵
雖猛火不裂其花及子浸酒服能健筋骨(同上)
買蔴藤其莖多汁可解渴性柔易治用織履堅韌如
蔴故名又名買子藤其子可食買一藤而得三利故
其直頗貴不比他藤聽人自取(同上)
雞香藤堅而芬烈能辟水霧之氣(同上)
括藤用以磨礪器物能發光膩(同上)
蚺蛇藤凡有蚺蛇之所卽有此藤捕蛇者以藤圈牽
之蛇不敢強舍此藤則不能伏(同上)
扶畱藤俗名蔞葉用之以合嚼㯽榔有一種名假蔞
不堪用(肇慶志)
黃藤可染熬汁卽藤黃也其性最寒可和青魚膽點
目(同上)
白藤葉似土茯苓藤身小而長白外有□褁用與海
南產者同特膩少遜(同上為按粤東多藤而產於海南者最瓊州志有赤黃青白)
(諸藤又有苦藤圭藤土藤皆堪為器用)
沙藤葉長三四寸多芒刺身如指大堅韌異常(同上)
赤裏藤似香而精細搥軟乃可用(同上)
紅藤色紅可代㯽榔出陽江(同上)
竹(粤中多竹大小皆殊異籠䇗名最著然竹圍二十一尺蓋過論也志其實而已)
東南之美者有會稽之竹箭焉(爾雅)
箭竹高者不過一丈節間三尺堅勁中矢江南諸山
皆有之(竹譜)
始興郡桂陽縣出筀竹大者圍二尺長四丈又交趾
有篥竹實中勁強有毒銳以刺虎中之則死(山海經注)
桂竹高四五丈大者二尺圍闊節大葉狀如甘竹而
皮赤南康以南所饒也(竹譜)
石林竹似桂竹勁而利割象皮如刀出九真交阯(草木)
(狀)
&KR1217;簩竹皮薄而空多大者徑不過二寸皮麤澁以鎊
犀象利勝于鐵(同上)
南方思牢國產竹質甚澁可以礪指甲李商隠射魚
曲云思牢弩箭磨青石繡額蠻渠三虎力是知亦可
作箭今東廣新州有此種製琴樣為礪甲之具但微
滑當以酸漿漬之過信宿則澁(楊伯嵒臆乘)
雲邱竹一節為船出扶南今交廣有竹節長二丈其
圍一二尺者往往有之(草木狀)
思摩竹竹大而筍生其節筍旣成竹春而筍復生節
焉交廣所在有之(同上)
簞竹葉疎而大一節相去五六尺彼人取嫩者磓浸
紡績為布謂之竹綀布(同上)
單竹大者如腓虚細長爽嶺南人取其筍未及竹者
灰煮績以為布其精者如縠焉(竹譜仁韶州志云丹竹出化節長緝其)
(絲可為布大略類蕉布)
越王竹根生石上若細荻高尺餘南人愛其靑色用
為酒籌云越王棄餘算而竹生(草木狀)
雲母竹大竹也㰚竹細而多刺者&KR1217;竹堪作笛篃竹
宜為屋椽&KR2312;竹皮靑内白如雪輭韌可為索漢竹大
一節受一斛小者數升為椑榼利竹蔓生堅韌(廣志)
筋竹長二丈許圍數寸至堅利南土以為矛其筍未
成竹時堪為弩絃(竹譜别又云生於日南名為篻)
嶺南道無筋竹惟羅山有之其大尺圍細者色如黃
金堅貞疏節(登羅山疏)
麊泠縣有大竹數圍實中任屋梁柱覆用之則當瓦
(南中八郡志)
籦龍竹名黃帝使伶倫伐之於崑崙之墟吹以應律
聲(竹譜西按吕氏春秋黃帝令伶倫為律伶倫自大夏之阮隃山之隂取竹之嶰谷斷兩節間長六)
(寸九分而吹之是竹譜所云籦龍非卽羅浮之龍鍾也羅浮大竹豈中律管之用乎)
羅浮山生竹皆七八圍節長一二丈謂之龍鍾竹(南越)
(志)
第三峰有竹大徑七尺圍節長二丈謂之龍公竹嘗
有鸞棲宿東有溪曰羅陽永泰中暑雨溪漲有竹葉
若芭蕉葉大隨水出須臾見一竹闊二尺餘長二丈
乃龍公竹也亦名龍䈡竹(六帖)
貞元五年番禺有海戶避罪羅浮山入至第十三嶺
遇巨竹百丈萬竿有三十九節節長二丈因破之為
篾遂挈而歸時有軍人獲一篾以為奇貨後獻於刺
史李復復命陸子羽圖而記之許氏說文有長節竹
謂之䇗(音鍾)得非羅浮山龍鍾之義乎(北戸錄)
籠䈡竹大可十圍世人聞其名而不識其物水簾洞
有道人庵忽遇道侣自稱姓黃寄宿一宵及去留下
靑竹篾一條可長二丈餘而無節蓋籠䈡竹也或以
道侣為黃野人云(羅浮志長按瓊州志有長節竹節丈許生黎山中)
廣州有桃枝竹(裴淵廣州記)
桃枝竹皮滑而黃可以為席篔簹最大大者中甑射
筒薄肌而最長節中貯箭因以為名箖箊葉薄而廣
越女試劒竹是也桃枝是其中最細者(竹譜)
桃枝竹多生石上葉如小㯶櫚人以大者為杖(虞衡志)
笻竹本出卭山張騫西至大夏所見也而此山左右
時有之鄉老多以為杖(羅浮山記)
澄州產方竹體如削成勁挺堪為杖亦不讓張騫笻
竹杖也又海晏(地名)出蘆堪為拄杖高潘州出千歲蕨
拄杖之類甚多更有疎節竹五六尺一節僧道多以
為杖又按王最云溱州通竹直上無節空心也(北戶錄)
人面竹節密而凸宛如人面人採為拄杖(虞衡志)
棘竹生交州諸郡叢生有數十莖大者二尺圍肉至
厚實中俚人破以為弓拔節皆有刺彼人種以為城
卒不可攻萬震異物志所謂種為藩落阻過層墉者
也(竹譜)
竻竹多刺土人用為藩籬近交阯境尤多(雜記)
箘簵二竹亦皆中矢出雲夢之澤皮特黑澁以此為
異吕氏春秋云駱越之箘然則南越亦產不但荆也
(竹譜)
海中之山曰島山有篠大者如筋内實外堅拔之不
曲生旣危埇海又多風枝葉稀少狀若枯筋交州海
石林中偏饒是也(同上)
䈄□竹大如脚指堅厚修直腹中白膜闌隔狀如濕
麵生衣將成竹而笋未落輙有細蟲齧之隕籜之後
蟲齧處往往成赤文頗似繡畫可愛南康所生(同上)
狗竹生臨海山中節間有毛(同上)
由衙竹生交州(同上)
百葉竹生南垂界甚有毒傷人必死一枝百葉因以
為名劉淵林云篣竹有毒黎人以刺虎豹中之輙死
或一物二名未詳其同異(同上)
蘇麻竹長數丈大者尺餘圍穊節多枝叢生四枝葉
大如履竹中可愛者也五嶺左右徧有之(同上)
簜竹葉大且密如蘆葦(虞衡志)
釣絲竹類簜竹枝極柔弱(同上)
棕竹幹如竹而實心密節皮青色外有棕皮節節包
之葉與竹無異最難長可為杖(雜記竹潮州志一名觀音可為扇骨生)
(深山歲久者佳)
鶴膝竹可為杖其節如雞腿亦名雞腿竹(同上)
符竹生劉仙壇左右葉上有文如篆籕蓋蟲行之文
(羅浮志片按雜記云羅浮山有竹葉符片有篆文可以辟書中蠧)
放杖竹似竹而非竹亦木類也浸酒服之理腰脚老
人服之一月放杖故名出羅浮(同上)
雷州土貢電斑竹(地理志萊又按雷州有粉竹作器用有公竹因宼準得名)
象牙竹色白如象牙(廣州志)
石竹大者徑二寸質實微虚最堅老者斧斤不能入
倭人以刀觸之則斷(同上)
紙竹出從化之流溪堡居民以造紙粤東印歴日用
此每年解司三十萬為額(同上)
油竹水浸晒乾為燎可代燭(同上)
燭竹多產永安土人採以代燭昔宋文丞相屯軍南
嶺每生燃此竹火光照人今名丞相竹生於嶺南者
葉有符文與他處異(同上)
方竹出乳源蓼竹出英德鳳尾竹釣絲竹之類多同
(韶志)
笋(附)
馬援至荔浦見冬筍名曰苞筍(吳錄月按詩義疏筍皆四生巴竹筍八)
(月生篃竹笋冬夏生永嘉記含□竹笋六月生今冬笋惟浙中者行遠嶺南則四時常有之地暖發生故)
(也)
馬竹笋大如盤長有二尺餘出從化銀竹笋長三
四尺肥白而脆產西寧聖笋出增城春不老亦
笋名出陽山龍牙油筒竹之笋也甜竹笋筀
竹笋所在有之皆笋之甜味而美者(廣州志)
柔筒笋小而佳出新興陽春山谷中(肇慶志)
粤東之笋十九皆苦以為苦者益人甘者作脹凡煮
苦笋以黃荳同煮未熟不可開釜(雜記)
鳥(粤多珍禽中州所羨顧囿於方而不能北蓋文彩有餘而質頗脆弱然其羽可用為儀矣)
周成王時越裳獻白雉(孝經援神契)
白雉有種按地域圖九德古之越裳也周成王所以
為瑞者貴其所自來之遠明其德化之廣非謂此為
奇也(抱朴子)
火離為孔雀(春秋元命苞)
南越王佗獻生翠四十雙孔雀二雙(前漢書)
南越以孔雀珥門戶(桓寬鹽鐵論)
孔雀細頸隆背似鳳凰自背及尾皆作圓文五色相
繞如帶千錢頭戴三毛以為禮拍其尾則舞(南裔異物志)
(按南越志孔雀為鳥不必匹合以音影相接便有孕)
孔雀生高山喬木之上探其雛育之喜卧沙中以沙
自浴自拍雄者尾長數尺金碧晃耀時奮張其尾團
如錦輪(按孔雀張尾謂之開屏)羽不可近目損人(虞衡志)
孔雀產廣西而羅定山中間或有之(按今高廉雷皆產孔雀)雌
者尾短無金色雄者尾大而綠金翠奪目其毛羽初
春而生四月後復凋與花相榮衰自愛其尾欲棲息
必先擇置尾之地捕者先施網罟俟其兩尾露而重
不能高翔卽罹網罟不肯妄飛土人取其尾每數十
莖長短相雜為一屛價亦不甚貴其徧身毳毛及尾
毛之破碎者取以織補服其肉則充餉饋如鵝雁食
之解百毒然食孔雀肉則服藥無效其尾金眼有毒
其膽與糞尤毒能殺人孔雀尾插瓶中蚊喜食之尾
能粘龍腦宋時禁中每幸諸閣擲龍腦以避穢過則
以孔雀帚掃之腦皆粘聚尾上無有遺者(雜記)
成王時蒼梧獻翡翠(逸周書)
翠鷸似燕紺色生鬱林其羽可為飾(爾雅注疏赤按廣志翡色翠)
(色紺皆出交州)
翠鳥先高作巢及生子愛之恐墜稍下作巢子生羽
毛復益愛之又更下巢也(南裔異物志)
紅翠亦名搗藥禽色間紅綠春夏間夜鳴于深巖幽
谷中如云克丁當宛似杵臼敲戛之聲(羅浮志)
南方有比翼鳥焉不比不飛其名曰鶼鶼(爾雅云郭璞注似)
(鳬青赤色一日一翼相得乃飛水經注云林邑有比翼鳥其名歸飛終日自呼一名蠻蠻)
成帝時交趾越雟獻長鳴雞伺晨雞伺晨卽下漏驗
之晷刻無差長鳴則一食頃不絶長距善鬭(西京雜記)
移風縣有潮雞鳴長且清其聲如吹角每潮至則鳴
故呼為潮雞(沈約袖中記林輿地志云一名雞)
伺潮雞潮上即鳴孫綽望海賦曰石雞清嚮而應潮
是也(述異記吏李德裕詩三更津報潮雞)
翻毛雞翎翮皆翻生彎彎向外尤馴狎不散逸二廣
皆有(虞衡志)
木客鳥大如鵲數千百頭為羣飛集有度不與衆鳥
相厠俗人云木客白黃文者謂之君長有翼有綬高
飛而正赤者在前謂之五伯居前正黑者謂之鈴下
緗色而赬雜者謂之功曹左脇有白帶似鞶囊者謂
之主簿長次君後其五曹官屬各有章色廬陵郡東
有之即五色雀也山神常使木客鳥迎貴人(南裔異物志)
羅浮有五色雀非時不見若士大夫將遊則先翔集
庵僧以為候(余靖記)
東坡至儋州五色雀來集庭下客見而異之坡舉酒
祝曰若為吾來者當再集也已而果然(志林)
羅浮有五色雀即月令所謂䳚鴡綠毛紅喙類鸚鵡
而小然他產不備方色毛至冬稀羅山所有者羽儀
四時鮮明未嘗&KR2653;毨飛則數十為羣不雜他鳥進退
以一雙導之方色各備其白者大如鳩質素凝暎獨
見則為瑞海南人謂之鳳異物志云山神使木客鳥
迎貴人卽此雀也產羅浮者以鐵冠為長蘇軾在海
南見者則常以兩綘者為長(羅浮志色按蘇文云海南有五雀常以兩綘)
(者為長進止必隨久旱而見輙雨潦則反是)
王母若練雀靑色尾最長有錢文如孔雀猺中有王
母裘織成錢文杜詩子規夜啼山竹裂王母晝下雲
旗翻(赤雅)
南禺之山有鳳凰鵷雛(山海經於莊子鵷雛發於南海而飛北海非梧桐不止)
(非練實不食非醴泉不飲)
烏鳳如喜雀色紺碧頸毛類雄雞鬃頭有冠尾垂二
弱骨各長一尺四五寸其杪始有羽毛一簇冠尾絶
異大略如鳳鳴聲清越如笙簫然度曲妙合宫商又
能為百蟲之音生溪峒中極難得(虞衡志鳳按肇慶志云烏出德慶)
(即青鸞也五彩雞形鳴中五音非常有之物)
山鳳凰狀如鵝雁嘴如鳳凰巢深林中伏卵時雄者
以木枝雜桃膠封其雌於巢獨留一竅雄飛求食以
飼之子成即發封不成則窒竅殺之此亦異物也(同上)
(名按鳳凰靈鳥而粤中見五色雀之類羣謂之鳳其甚濫又連州有鳥大如畫者烏頭綠髻身白而喙)
(脚紅潤尾長尺餘稍有黑文如孔雀眼亦名山鳳凰)
南方有鳥其名曰鷓鴣其鳴自呼長向日而飛畏霜
露早晚稀出有時夜飛夜飛則以樹葉覆其背上(古今)
(注)
鷓鴣解嶺南野葛諸菌毒及辟溫瘴一名樢多對啼
廣志言鷓鴣鳴云但南不北南越志云其鳴自號杜
薄州惟本草說鳴云鉤輈格磔(北戸錄叢潮州志云在萬山中啼云行)
(不得也哥哥)
扶南東有漲海海中有洲出五色鸚鵡其白者大如
母雞(吳時外國傳)
鸚鵡有三一種靑大如烏臼一種白大如鴟鴞一種
五色大於青者凡鳥四指三向前一向後其目下瞼
眨上此鳥兩指向前兩指向後兩瞼俱如人目交州
巴南盡有之五色者出杜薄州(南方異物志)
白鸚鵡大如小鵝亦能言羽毛玉雪以手撫之有粉
粘著指掌如蛺蝶翅(珍珠船)
林邑國有結遼鳥能言勝于鸚鵡黑色兩眉獨黃即
秦吉了也一云形似鸚鵡而色白頂微黃頂毛有縫
如人分髮又謂之了哥出杜薄州(唐會要有按嶺南錄異記廉州民)
(獲赤白吉了各一頭獻于刺史廣州志云有三種眼黃者金了為上眼白者銀了為次眼黑者鐵了為下)
(產瓊州又羅浮志云青雞似秦吉了稍大尾長頭上一點丹砂)
海鸚哥黑喙綠羽足類鼈(海語)
鵁鶄巢於高樹生子在窟中未能飛皆銜母翼飛上
下也(臨海異物志)
鸂鶒水鳥毛亦五色食短狐其所在溪中無復毒氣
(同上)
啄木大如雀喙足皆青毛色正青翠鳥類也與凡啄
木異種舌長五寸杪有刺針(同上)
增城多鵕䴊鵕䴊者山雞也利距善鬭世以家雞鬭
之則可擒也光色鮮明五采眩耀(南越志)
山雞愛其毛暎水則舞魏武時南方獻之以大鏡著
其前雞鑒形而舞不知止(異苑)
碧雞似孔雀而小五距鳥也足重距背連錢文色碧
亦名越王山雞羅山多有之(登羅山疏)
羅浮山有碧雞羣飛絶巘或獨鳴於空林曰先顧先
顧可見不可取(六帖)
錦鳥文章如丹地錦而藻繢互交俗人見其端正似
錦因謂之錦鳥(南方異物志)
南中有錦雞一名金雞形如小雞頭項鬃毛金色身
紅黃相間極有文彩目微白(虞衡志)
越王鳥狀似鳶口句末可受二升許南人以為酒爵
珍於文螺不踐地不飲江湖不唼百草不餌蟲魚惟
噉木葉糞似薰陸香山人旣以為香又治雜瘡(南越志)
䴌□一名越王鳥喙長二尺餘黃白黑色狀如人畫
光飾似漆瑩磨益鮮明(羅浮志)
松鳬如今野鳬棲息松間故俗謂之松鳬(南越志)
羅山上有神湖湖中有白鴨(登羅山疏)
雄鴨以南雄府得名(雜記蟛按廣東瀕海多畜鴨食田中蜞則田美而鴨易肥故)
(有鴨埠然鴨不甚大惟雄鴨最著)
寶鴨似鳬而小頭有綠毛多文彩水次多有(肇慶志)
江鷗一名海鷗在漲海中隨潮上下常以三月風至
乃還洲嶼頗知風雲若羣飛至岸渡海者輙不敢渡
以此為候(南越志)
吐綬鳥身大如翟毛色可愛若天晴淑景則吐綬長
一尺須臾還吞之一名錦帶功曹(述異記曰今嶺南有之名綬雞)
張九齡少年時家養群鴿每與親知書信往來只以
書繫足上依所教之處飛往投之目之為飛奴(開元天寶)
(遺事)
唐永徽中吐火羅國獻駝鳥(通典鷹按廣志云頸及身類蹄似槖駝頭高)
(九尺張翅丈餘能食鐵石)
唐順宗時拘弭國貢却火雀純黑大似燕置於火中
火自散去遂盛於水晶籠懸於寢殿(杜陽雜編)
火雞出滿剌加山谷大如鸛多紫赤色能食火吐氣
亦成煙燄子如鶴胎殼厚踰重錢或斑或白島彜採為
飲盞見者多珍奇之又有山鳳喙首如鶴頂足率七
八尺翅翮過之能吞衆鳥敵人而啄其腦若刀斧然
其子大如椰甌(海語)
粤中曾見火雞毛黑毿毿下垂高二三尺能食火炭
相傳火雞火鼠毛為火浣布此雞毛焚之亦成灰燼
恐非此雞亦自海外來(雜記黑按廉州志火雞色紅嘴翅春夜先雞而鳴此即)
(粤之火雞也)
端新州有鳥類青鶂而嘴大常在池塘間捕魚而食
每作一聲則有蚊子羣出其口按爾雅曰鷏鳥似烏
&KR1410;而大蚊母鳥也土人云其翅堪為扇惟辟蚊子(北戶)
(錄)
灰鶴大如鶴通身灰慘色去頂二寸許毛始丹及頸
之半亦能鳴舞(虞衡志丹按粤中少鶴惟瓊州則玄裳縞衣頂其餘灰鶴居多又有蓑)
(衣鶴)
鶴白色千歲變蒼又千歲則黑惟黃鶴最大青鶴頗
小此山俱有之(羅浮志)
白鷴素羽黑文狀如山雞舉止閑靜雌雄定耦不亂
不鬭故曰白鷴(同上稱按白鷴粤人多為白雉)
嶺南珍禽有倒掛子非塵埃間物也毛羽五色日聞
好香藏之羽間夜則張翼倒掛散香(蘇軾集錄按劉繢霏雪云即)
(桐花鳳)
倒挂子一名么鳳似鸚鵡而小綠衣黃裏嘴紅色甚
姣麗常倒懸架上屈體如環東西相穿以自娛羅浮
梅花邨多有之(羅浮志坡按雜記倒挂性畏寒不能度嶺東詞中有倒挂收香之說殊)
(不確或别一種耳)
海雉如雉而黑在海中山上(爾雅注)
海雞毛色如家雞惟雙足鼈類耳(海語)
西洋雞頭高尾趫與常雞甚異亦有黑白雜色諸種
(雜記)
海鷰大如鳩春回巢於石巖危壁葺壘乃曰海菜也
島人伺其秋去以修竿接鏟取而鬻之謂海鷰&KR0810;隨
舶至廣宴品珍之(海語)
燕窩有數種日本以為蔬菜供僧此乃海燕食海邊
蟲蟲背有筋不化復吐出而為窩綴于海山石壁之
上土人攀援取之春取者白夏取者黃秋冬不可取
取之則燕無所棲凍死次年無窩矣(雜記錄此條附)
山烏形如八哥(按一名山鶘又名珊瑚)能作種種禽獸音教之
能學人語臆間有黑色圓長者善鳴眼紅者善鬭彼
處多畜之(同上)
綠鳩似斑鳩而色綠自廣西而來相傳每年九月黃
魚化為之出水集巖樹間網之輙得粤東甚貴之而
粤西以充庖(同上)
官雊喙距皆紅身五采頂有纓碧綠閃爍處山谷中
羣鳥附之俗呼山判官(廣州志)
兜兜雀其名自呼産東莞大奚山中出則有大風(同上)
豁雞雞頭烏喙尾長下垂鳴聲豁豁性嗜蛇能治骨
節折傷其哺子時取其雛折兩足以蛇飼之屢折屢
復故有奇驗(同上)
雲白鳥出肇慶能禁蛇(肇慶志)
鈎割雀四五月夜半飛叫若云鈎割年必豐鈎鈎割
年必歉(廉州志)
閣雀晝不見形每歲初夜向東高飛鳴聲閣閣必兆
歲豐(瓊州志近按鈎割與閣閣之聲相大抵一禽也)
瓊郡無喜鵲明景泰間指揮李翊自海北攜來縱之
今蕃育滋多矣(同上)
獸(山海之間奇獸所叢羅浮虎不咥人則天下所獨也其涉於荒怪者不載載其殊尤與夫)
(多而適於用者)
炎洲在南海中上有風生獸似豹靑色大如貍取其
腦和菊花服之得壽(東方朔十洲記)
九真之麟(班固西都賦)
平定縣巨海有水犀似牛其出入有光水為之開(顧微)
(廣州記在按平定縣地今吳川)
漢時交趾有犀奔至高涼人以黑牛視之有識者曰
此元犀也楊孚南裔異物志贊曰於惟元犀處自林
麓食惟棘刺體兼五肉或有神異表靈以角(南越志)
犀出九德縣其毛如豕蹄有三甲頭如馬有二角鼻
上角長額上角短(交州記)
海犀間出海上類野兕而額鼻有角與陸犀同所遊
止處水為分裂夜則淵面白光瑩瑩島人以是候之
然罕有獲者舊說溫嶠燃犀能照水中神怪莫容逃
遁者即此角也(海語)
彖耳濈濈其大如掌行動鼔舞有懽悅發揚之意狀
似犀而角小居草茅而知吉凶東粤謂之茅犀遇之
則吉(赤雅)
象長鼻牙南越之大獸三歲一乳(說文)
九真都龐縣多象生山中郡内及日南饒之(吳錄地理志)
廣之循雷產黑象土人捕之爭食其鼻云肥脆偏堪
為炙象有十二肉惟鼻是其本肉梁翔法師云一名
伽那(北戸錄)
象嗜稼凡引類於田必次畝而食不亂蹂也未旬即
數頃盡矣島人以孤豚縛籠中懸諸深樹孤豚被縛
喔喔不絶聲象聞而怖引類而遁(海語)
□□(一作狒狒)其狀如人而長黑身有尾反踵見人則笑
笑則上唇掩其目交趾及南康郡山中有之俗呼山
都(山海經注志說文云□□一名梟羊廉州云狒狒俗呼山笑)
狌狌似狟聲如小兒啼出交趾封溪縣(廣志云華陽國志猩猩)
(能言其血可以染朱罽)
安南武平縣封溪中有猩猩焉如美人解人語知往
事以嗜酒故以屐得之或餉封溪令以帊蓋之令問
何物猩猩乃籠中語曰唯有僕并酒一壺耳令笑而
愛之養畜能傳送言語人不如也(朝野僉載)
胥浦縣有獸名果然猨狖類也色靑赤有文居樹上
九真日南皆有之(吳錄)
交州以南有果然獸其名自呼身如猨犬面其體不
過三尺而尾長四尺餘喜反尾度身其鼻兩孔仰向
天其毛柔細滑澤白質黑文集十餘皮可得一褥繁
文麗好細厚溫暖(南州異物志)
熊好攀援木而引氣故謂之熊經其膽春在首夏在
腹秋在左足冬在右足當心有白脂如玉味甚美俗
呼熊白冬蟄不食饑則自䑛其掌故其美在掌(異苑廣)
(州志云熊之所蟄獞人謂之熊館羅浮山志有人熊猪熊狗熊馬熊其體同首異)
錢乙言熊膽奇藥佳者色通明如米粒用草莛點入
水轉如飛惟性急者良(劉跂暇日記)
貊色蒼白其皮溫暖(廣志)
貊大如驢狀頗似熊多力食鐵所觸無不拉(南中八郡志)
海畔有獸名蒲牢性畏鯨每食於海畔鯨躍蒲牢則
鳴聲如鐘(李善文選注)
麡狼大如麋角向前有枝下出反向上長者四五尺
常居平地不得入山林(劉逵吳都賦注角按異物志麡狼入林則挂逐得之皮)
(可作履襪角正四據南人因以作踞牀)
豺似狗而長尾狼似犬銳頭高頰(說文有按肇慶志高要騰豺山出)
(豺以其捷於騰樹謂之騰豺又狼大如狗青色作聲諸竅皆沸尾大能食犬羊并攫小兒出封川)
山獺出溪峒峒人尤貴重云能解藥箭毒中箭者研
其骨少許傅治立消(虞衡志)
合浦有鹿額上戴科藤一枝四條直上各一丈(南康記)
儋耳珠厓郡山多麈麖(前漢書大顔師古注麈似鹿而麖似鹿而小)
麈尾辟塵取置帛中能令歲久紅色不黦以拂氊則
不蠧(埤雅)
麞性善驚故从章吳越春秋曰章者傽偟也飲水見
影輙奔(同上以廣州志云粤人釀酒甚佳)
麂大麕(一作&KR1393;)旄尾狗足好作聲其大者名麖(同上志廣州)
(云麖牡者有短角黧色喜食橄欖聲如破鈸每鳴則赦書至其皮軟膩以作履襪甚良)
麂鹿屬虎所在麂必鳴以告鹿鹿屬馮而安者亦其
聲几几然出東南山谷(字說鹿按雷州之野多鹿萬州有市崖州多麂鹿黎人)
(謁州守必以為贄德慶青旗山有三足鹿相傳秦時龍母蒲媼常乘白鹿以出入農人惡其害稼母乃斷)
(一足以放之至今鹿有三足者)
羅浮山有啞虎不嘯不咥仙人常乘之茅君内傳山
有湖岸周迴數里常應海潮鐵橋石柱人不到者卽
有啞虎巡山云因謂遊山虎(羅浮志)
羅山高入雲霧諸仙所遊上有豹獸小似猿猴南海
人名之為果下豹非凡豹也(同上)
火狸其毛色如金錢豹但其錢差大耳彼人云歲久
則化為豹其先似之矣(虞衡志)
風貍狀似黃猨食蜘蛛晝則拳曲如蝟遇風則飛行
空中其溺及乳汁主治大風疾竒效(同上)
高涼青山鎮多猿有黃緋者緋者絶大毛彩殷鮮真
謂奇獸善啼其音凄入肝脾(北戶錄)
猨有三種金絲者黃玉面者黑純黑者面亦黑金絲
玉面皆難得(虞衡志)
猿飛雲頂後最多有黑白二種其黃者謂之金絲猿
尤可愛玩(羅浮志)
烏猿出羅定及石城渾身如墨止眼碧齒白卽舌亦
黑也短身長臂臂倍於身行走如人性甚警慧攜歸
畜之甚馴石猴小如拳出高州化州羅定等處可
于筆筒中睡(雜記)
狨蓋猿狖之屬輕捷善緣木大小類猿長尾尾作金
色俗謂金線狨甚愛其尾中毒箭卽囓斷而擲之惡
其為身害也狨毛以藉衣不皺取其皮為卧褥鞍被
坐氊之用唐制文臣兩制武臣節度以上方許乘狨
毛暖坐(楊億談苑)
嶺南有狨似猿猴而大毛深厚而金色以猿猴為糧
每嘯則羣猴皆集列跪其前狨乃一一手按之驗其
肥瘠視肥者以石戴其頂此猴跪捧不敢動餘乃散
去戴石之猴隨狨至水次入水洗濯又自拔毛淨訖
乃卧而聽狨食之物之相制至於如此(雜記)
犦牛即犎牛也領上肉犦胅起高二尺許狀如槖駞
肉鞍一邊健行者日三百餘里今交州合浦徐聞縣
出此牛(爾雅注之今海康有)
潛牛形似水牛一名□牛(廣志魚肇慶志生西江中形似能上岸與牛鬭角)
(軟還入水堅則復出今陽江有之按赤雅云東粤曰潛牛西粤曰州留楚曰鰅鱅)
犤牛庳小今之&KR3400;牛也又呼果下牛出廣州高涼郡
(同上)
山牛與牛無異但眼紅耳山中作隊而行見人不畏
海南山中甚多(雜記)
烏犍牛出陽春電白等界毛色光膩土人飾鞍轡乘
之以代驢騾
儋耳珠崖郡無馬與虎(前漢書地理志北瓊州志馬非瓊產由購來)
果下馬土產小駟也以出德慶之瀧水者為最高不
踰三尺駿者有兩脊骨故又號雙脊馬健善行(虞衡志)
山馬形似鹿千百為羣角彎繞後(雜記山按肇慶志凡深皆有之而)
(陽江尤多似馬而有角毛似牛肉味美皮可為卧具能禦濕)
平定縣東巨海有&KR1411;馬似馬牛尾一角(南越志)
海馬色赤黃高者八九尺逸如飛龍山食而宅海蓋
龍種也島番老於泛海者間一見云昔人有得巨獸
骨者以問沙門贊寧贊寧曰是為海馬骨水火俱不
能毁惟漚以糟卽腐矣試之果然前代緇流博雅如
此(海語)
海驢多出東海狀如驢舶估有得其皮者毛長二寸
許晴則毿毿下垂陰則氂䋱整整或以制卧裀善人
御之竟夕安寢不善人枕藉魂數驚島番詫其靈(同上)
豪彘夾髀有麄豪長數尺能以脊上豪射物吳楚呼
為鸞豬(山海經注)
昔有懶婦化為奇獸得其脂燃之照紡績則暗照歌
舞則明習懶之性不革也今州峒俱有之狀如山猪
而小喜食苗田夫以杼柚之類掛于田頭則不敢復
近矣(南越志)
山猪卽豪猪身有棘刺能振發以射人三二百為羣
以害禾稼州峒中甚苦之(虞衡志)
龍猪出南雄龍王巖在城東百里重一二十斤小耳
庳脚細爪(雜記)
麢羊似羊而大角圓銳好在山崖間(爾雅注要按肇慶志高有羚)
(羊峽羊角多節夜則掛角樹間)
花羊南中無白羊多黃褐白斑如黃牛又有一種深
褐黑脊白斑全似鹿(虞衡志)
乳羊本出英州其地出仙茅羊食茅舉體悉化為肪
不復有血肉食之宜人(同上)
石羊色黑類人家羊而蹻捷其角燒紙為火罐能收
頭風其皮作褥可愈筋骨疼痛其血能療跌打損傷
猶秦中山羊也(羅浮山記按肇慶志出高要山中似羊而高大長角耳厚於羊一孔三毛)
(服用柔而能久)
獶獀南越犬名也(逸雅)
蠻犬如獵狗警而猘(虞衡志一按雜記西洋狗小者最貴又種稍大狀如獅子尤)
(獰醜)
赤狗穴居(韶州志)
海狗純黃形如狗大如猫常羣遊背風沙中遥見船
行則没海漁以技獲之蓋利其腎也卽膃肭臍(海語)
獴□有白有黑有黃有貍狀酷類猫而大高足而結
尾捕鼠捷於猫也諸國皆產惟暹邏者良舶估挾至
廣常猫見而避之豪家每十金易一云(同上頌按爾雅蒙猱狀)
(郭璞注云即蒙貴也狀如蜼而小紫黑色健捕鼠勝於猫九真日南皆出之)
海鼠大如豕重百斤目正赤然猶畏猫或畜之别囿
遇獴□嚙其目而斃(同上)
竹鼠如小狗子食竹根出封溪縣(交川記甚卽竹䶉也肉肥美)
土□似鼠而大嘴短穴居(韶州志)
嶺南人好蜜喞即鼠胎未瞬通身赤蠕者以蜜飣之
筵上梜取啖之(朝野僉載)
香鼠至小僅如指擘大穴於柱中行地中疾如激箭
(虞衡志)
鼠脯順德佳品也鼠生田野中大者重一二斤炙為
脯以待客筵中無此以為不敬(雜記)
鼯鼠似蝙蝠肉翅脚短爪長飛且乳亦謂之飛生(爾雅)
(注)
千歲蝙蝠色白如雪山中間有之亦有色紅如茜雌
雄不相舍多巢芭蕉中皆可服之成仙(羅浮志)
鱗(海至南而異魚尤大且衆非特中土所無亦東海北海所未有也兹謹紀其異中之常常)
(中之異者介鯨乘濤行舟或遇嘉魚食乳他產則無此其例也外此娵隅之族不勝窮矣)
&KR1736;魮鳥頭魚尾鳴似磬而生玉(山海經本按即文魮山海經出鳥鼠同)
(穴而廣州記及南越志皆云海中有此魚在鑑江南高州志亦載之)
東方有比目魚焉不比不行其名謂之鰈(爾雅注按郭璞狀)
(似牛脾鱗細紫黑色一眼兩片相合乃得行異物志云比目一名鰈一名□似左右分魚南越志謂之板)
(魚亦曰左介介亦作魪)
鯢大者謂之鰕(同上猴按郭璞注鯢魚似鮎四足前似獼後似狗聲如小兒啼大者長)
(八九尺别名鰕邢昺疏云鯢雌鯨也今連州有狗子魚似鮎四足大者裁數斤蓋鯢之小者耳)
鯨魚海魚也大者長千里小者數十丈一生數萬子
常以五六月就岸邊生子至七八月導從其子還大
海中鼓浪成雷噴沫成雨水族驚畏皆逃匿莫敢當
者其雌曰鯢大者亦長千里眼為明月珠(古今注)
海鰌魚長數千里穴居海底入穴則海水為潮出穴
則潮退出入有節故潮候有期(水經注長按海鰌魚大抵即鯨也長者)
(亘百餘里牡蠣聚族其背鰌平水即牡蠣峍屼如山矣舶猝遇之如當其首輙震以巨砲鰌徐徐而没猶)
(漩渦數里顛頓久之人始有更生之慶其出入乘潮非能為潮也高廉呼為海主雷瓊謂之海龍翁)
海鰌魚海魚之最偉者也小者亦千餘尺一海船過
南海見有山阻東海濤險而急又見十餘山或出或
没初甚訝之篙工曰非島鰌魚背也果見雙目閃爍
鬚鬛簸揚日中忽雨霡霂舟子曰此鰌魚噴氣水散
於空風勢吹來若雨耳(嶺表錄異雷按異物志南方大魚聲為氣為風涎沫為)
(霧所謂吞舟之魚也玄中記云海中有大魚行海者一日逢魚頭七日逢魚尾又明統志云吞舟之魚其)
(名曰摩蝎皆此類也然海鰌背常負子以游蛋人以長繩繫鐵鎗叢標其子候其困斃曳至岸取油貨至)
(萬錢脊骨可為舂臼瓊州志云)
玠秋晚巡行昌化屬邑俄海洋煙水騰沸競往觀之
有二大魚遊戲水面各頭下尾上決起煙波中約長
數丈離而復合數四每一跳躍聲震里許玠怪而詢
於土人曰此番車魚也間歲一至此亦交感生育之
意耳今中州藥肆懸大魚骨如杵臼者乃其脊骨也
(海槎餘錄番按瓊州志亦載車魚)
于頔在南海夜忽曉如日初出移時却暗後海客言
某日夜海中大金鼇浮出其光照耀如白晝後徐復
驗其日正同方知鼇光(紀聞談錄)
牛魚方圓三丈眼大如斗口在脅中露齒無唇兩肉
角如臂翼長六尺尾長五尺(南越行記)
魚牛象獺大如犢子尾青黃色其毛似氊知潮水上
下(臨海水土記尾按魚牛一曰海牛形長文餘紫色無角龜足鮎性敏捷見人則飛入于海膏可燃)
(燈皮可為弓鞬矢箙)
虎䱜長五丈黃黑斑耳目齒牙皆似虎形惟無毛或
云變乃成虎又有蝦䱜尾似蝦(臨海異物志)
錯魚(一作䱜)魚子生後朝出索食暮皆入母腹中(吳錄按)
(水經注引南越志云暮從臍入旦由口出腹裏兩洞腸貯水以養子腸容二子兩則四焉)
鮫魚出合浦長三丈背上有甲珠文堅強尾長三四
尺皮可以飾刀劍又可以鑢物(交州記鯊按鮫魚䱜魚即海魚其能化)
(虎者則是虎䱜俗名虎鯊)
鯊魚有二種魚麗之鯊蓋江漢閩廣之常產海鯊則
虎頭鯊體黑文鼈足巨者餘二百斤常以春晦陟於
海山之麓旬日而化為虎唯四足難化經月乃成或
曰虎紋直而疎且長者鯊化也炳炳成章者常虎也
(海語人廉州志鯊魚有犂頭鯊劍鯊虎鯊有斑點者食皆胎生子隨母行驚則從口入母腹復出)
廣東海鯊變虎近海處人多掘岸為坡俟其生前二
足緣坡而上則襲取食之若四足俱上坡則能食人
而不可制矣(菽園雜記師按任昉述異記虎魚老者為蛟又張正倦游雜錄云海魚之異)
(者黃魚化為鸚鵡泡魚大者如斗身有刺化為豪豬沙魚之斑者化為鹿是不但化虎也)
凡魚皆孚子卵生唯鯊魚口吐而生破腹取胞魚目
未開者肉嫩中羹若鯊魚則其美在翅肉粗淡無味
也(雜記為粤中名魚翅銀絲菜)
鹿魚頭上有兩角如鹿(臨海異物志)
人魚似人長三尺不可噉(同上曰按人魚雄曰海和尚雌海婦體髮牝牡皆)
(人惟背有短鬛微紅耳間出沙汭亦能惑人舶行遇者必作法厭禳之)
鰐魚(一作鱷)似蜥蜴長丈餘四足口森鋸齒居水中以
食魚為本(南州異物志)
王齊直知潮州釣得一鱷魚其大如船畫以為圖其
形如鼉喙長牛身牙如鋸齒尾如三鈎極利遇鹿豕
卽以尾戟而食之生卵甚多或為魚鼉其為鱷不過
一二(萬花谷)
水䐗魚似猪形(南方草木狀)
海魚千歲化為劍魚一名琶琵形如琵琶而善鳴(述異)
(記)
烏賊魚常自浮水上烏見而啄之乃卷取烏故謂之
烏賊腹中血及膽正黑可以書(南越行記水又名墨魚能吐墨自蔽)
烏鰂懷墨而知禮江東或取其墨書契以紿人物書
跡如淡墨逾年墨消空紙耳(南越志海其骨入藥名螵蛸)
柔魚類墨魚而長無螵蛸骨故名柔魚墨魚海豐名
□魚較他產脆美大約鱆魚柔魚墨魚一類也(雜記)
䱼魚如指長七八寸但有脊骨宜羹曝作燭極有光
明(臨海異物志魚按惠州志有此)
南方魚多不肥美味魿魚為上大者長三尺作膾炙
尤香而美(同上)
南方鏡魚圓如鏡也(同上䱜或云即魚)
鯪魚腹背有刺如三角菱(同上中一名鯪鯉即穿山甲粤多有之韶州志云)
(俗名錢鱗)
鯼魚出南海頭中有石一名石首小者名春來又名
石頭長七八寸與石首同(同上鳬一名黃雀魚至秋化為頭中猶有石產惠)
(州)
三牙魚似石首或曰雄石首也(南越志)
羊肝魚形斑頭大尾有星老則化蛇(按雷州志一名朝天)
鱣䲋屬也長鼻輭骨長數丈而骨可啖似黃䱦而長
(同上魚按異物志云俗傳有七里鱣鯉魚長百步者甚夥)
鮪似鱣而色靑黑頭小而尖如鐵兜鍪口在頷下大
者七八尺一名䲋肉色白(同上)
䱟魚左右如鐵鋸(同上)
䱥魚肥美有餘土人重之(同上)
鱨魚一名揚合頰骨正黃魚之大而有力者(同上)
恩州出鵝毛脡乃鹽藏其味絶美其細如針郭義恭
云小魚一斤千頭未之過也(北戶錄魚漁者張燈於艇鵝毛見光輙躍入)
(須臾滿載氣味極香一名香魚)
奔䱐非魚非蛟大如船長二三丈色如鮎魚有兩乳
在腹下相傳嬾婦所化一頭得膏三兩斛取之燒燈
鳴瓊泛醳則明披緗辟纑則暗佛經謂之饞燈一名
魧魚(酉陽雜俎)
嘉魚狀如小鰣魚多脂味極腴美出梧州火山人以
為鮓餉遠客(虞衡志)
嘉魚出肇慶府冬月始多為魚中第一廣魚無味此
魚出自石穴蓋食乳水故肥美(雜記)
蝦魚出灕水肉白而豐味似蝦而鬆美(虞衡志)
竹魚出灕水狀似青魚味如鱖魚南中魚品如鯉鯽
輩皆有之而以蝦竹二魚為珍(同上封按肇慶志竹魚出川形似魿色)
(似竹葉)
鱅庸魚也魚之不美者也一名鱮續博物志曰網魚
得鱮不如啖茹(埤雅)
長安塘中有萬年金魚跳躍間有金光炫耀(羅浮志)
蒲魚即鱄魚其味甚美而尾極毒狀若荷葉大者七
八尺無足無鱗背青腹白口在腹下目在額上尾長
有節節連比熟則脆軟出陽江者多(雜記)
角魚頭如菱角四起飛魚翎鬛如針而稀能飛水
上花魚鯿身而鱀斑跳魚長二三寸形如土鮒
而細長頂高而方兩眼生頂上身有細綠點能跳躍
亦名花魚炙食佳亦可作羹以上皆出海豐(同上)
海豐水族甚夥有馬鮫魚鯧魚淡鯊脯土䱱脯似比
目半體而兩眼生在一處炙食最鮮黑魚脯鰌魚脯
烏耳鰻乾油箸風螺乾西施舌絲蚶金鈎蝦米對蝦
沙蜆龍蝨赤蟹麫蠔珍珠蠔菩提菜沙白海膽鮭魚
鰾鯊翅帶子及鰣魚鰣魚絶無味土人名三黎魚土
音黎曰來(同上在按肇慶志鰽白魚陽江最多在海為鰽江為鰣鰣魚出順德之甘竹灘者)
(美)
魚膠大者徑數尺小者如盤厚且堅不知何魚鰾或
云齊明帝所嗜鱁鮧卽此服之多子(同上)
蘆鰻產海邊隨潮登岸食蘆笋潮退入溪田中不能
去方可得有重一二十斤者有重五六斤者全似鰻
而身短背黑有類烏鱧味極肥美(同上)
鰻鱺大者身徑如磨盤長丈六七尺鎗觜鋸齒遇人
輙鬭數十為隊朝隨盛潮陟山而草食所經之路漸
如溝澗夜則鹹涎發光舶人以是知鰻鱺之所集也
燃灰厚布路中遇灰體澁移時乃困海人殺而啖之
其皮厚近一寸肉殊美(海語)
印魚出南海中似青魚而修廣過之頭骨中坼若解
顱之嬰䪿後垂皮方徑三寸許若道巾之披上有黑
文儼如篆籀島間獲者甚珍之(同上)
河豚出於江河者皆不盈尺海中大者如豕腹雜紅
黃文彩可玩常魚率順水而游此則旋迴戲躍噴沫
之聲烏烏如訓狐舶人聞其聲知其下有河豚也以
小絙繫义鏢擲而獲之有重數十斤者(同上美按河豚味其腴)
(在肝而有大毒烹飪失宜即能殺人吳中以初春而粤中以秋競為河豚之會中其毒者水磨降香汁搗)
(橄欖汁飲之可解)
廣州海有□魚鱘魚鳳尾魚短頸魚馬交魚之屬其
尤大者鱀魚數年一至南海廟前(明統志鋒按鱀魚之脊若刃銳喙)
(長齒大腹鼻在額上而能作聲少肉多膏健啖魚大者長一二文)
南海諸郡人至八九月於池塘間采魚子著草上懸
於竈煙上至二月春雷發時却收草浸于池塘間旬
日内如蝦䗫子狀鬻于市號曰魚種育池塘間一年
内可供口腹也(北戶錄出按肇慶志巨魚散卵入肇界内始子民設法取之養成魚苗)
(鬻販自封川以至高明五六百里多設魚埠)
介(介與鱗相若而粤中獲介之利居多鏤甲為珍充庖為饌蓋民生所資也)
離為火為鼈為蟹為蠃為蚌為龜(易說卦)
陶唐之世越裳國獻千歲神龜方三尺餘背上有蝌
蚪書記開闢以來帝令錄之謂之龜歴(帝王世紀)
龜甲一名神屋出南海生池澤中大如拳而色如金
上甲兩邊如鋸齒爪至利而能緣木(南越志)
徐太尉彥若赴廣南渡小海于淺水中得一琉璃瓶
中有一龜及寸旋轉不停而瓶口極細不知何自而
入置之舟中夜半覺舟偏重視之則群龜層叠登舟
遶瓶懼而棄之後問舶主曰此名龜寶也(劉崇遠金華子)
六目龜出欽州只兩眼餘四目乃斑紋金花圓長中
黑與真目並排皆正不偏子細辨認方知為非真目
也(游宦紀聞即按宋史太宗時萬安州常獻六眸龜今萬州也然欽州實產之)
石洞有六足龜初從外國入貢留一於此大如函牛
重百斤伏處仆碑下遇雨則出行至冬而蟄至春乃
出(羅浮志)
海中多珠鼈狀如肺有四眼六脚而吐珠(山海經出按珠鼈)
(澧水而顧微廣州記載之以為在鑑江南)
黿似鼈而大南人亦捕食之(爾雅翼)
鼉鳴如桴鼓吳越謂之鼉更(晉安海物記)
貝居陸贆在水者蜬大者魧小者鰿(爾雅傳郭璞注書大曰大貝)
(如車渠今細貝亦有紫色者出日南陸璣疏云紫貝白質如玉紫點為文皆行列相當其貝大者當至一)
(尺六七寸今九真交阯以為杯盤寶物也漢書南越王佗獻紫貝五百)
南海貝如珠礫白駁其性寒其味甘止水毒(朱仲相貝經)
潮陽南有小水注海濱帶曾山其中多文貝可以解
毒(南越志)
貝子海傍皆有之大者如拳上有紫斑小者指面大
白如玉(虞衡志)
魁陸狀如海蛤圓而厚外有理縱橫即今之蚶也(爾雅)
(注子按惠潮多種蚶有蚶田魁陸亦名絲蚶亦名瓦壟瓊州志云海蚶甚大有片甲大如屋者以治器)
(即為車渠)
瓦屋子蓋蚌蛤之類也南中舊呼為空慈子頃因盧
鈞尚書作鎮遂改呼為瓦屋子以其殼上有稜如瓦
故以名焉殼中有肉紫色而滿腹廣人尤重之多燒
以薦酒俗呼為天臠炙(嶺表錄異)
蜃小者玉珧(爾雅注惠按即江瑶柱也又名馬甲柱州美其名曰西施舌)
玉珧柱厥甲美如珧玉(臨海異物志)
江瑶如蚌而稍大中肉腥而䏰不中口僅四肉牙佳
耳長可寸許圓半之白如珂雪一沸即起甘鮮脆美
不可名狀此所謂柱也(安南異物名記崖瓊州志云江瑤以柱為珍州者佳)
蠃大者如斗出日南漲海中可以為酒杯(爾雅注)
鸚鵡螺形似鳥故以為名常脫殼而遊朝出則有蟲
類如蜘蛛入其殼中螺夕還則此蟲出庾闡所謂鸚
鵡外遊寄居負殼者也(異苑)
寄居之蟲如螺而有脚形如蜘蛛本無殼入空螺殼
中戴以行觸之縮足如螺閉戶也火炙之乃出走始
知其寄居也(南州異物志)
海螺靨名甲香合衆香燒之則香獨燒則臭(格物論按甲)
(香一名珠香本草云流螺之靨又鱟殼可代甲香)
鰒無鱗有殼一面附石細孔雜雜或七或九(廣志之按顔)
(推云鰒魚即石決明内旁一年一孔至十二孔而止以合歲數其味珍絶今粤又呼為九孔螺)
海陽大蟹(汲冢周書一孔晁注海水之陽蠏盈車)
蟛蚎小蟹也生海邊泥中食土其有一螯偏大者名
為擁劍一名執火(古今注)
蝤蛑大者力能與虎鬭取之不戒螯能剪殺人(續博物志)
蟹未被霜者甚有毒以其食水莨故也其族類甚多
扁而大後足闊者曰蝤蛑嶺南人謂之撥棹子以其
後脚形如棹也兩螯無毛所以異于常蟹其最小者
名蟚螖吳語訛為彭越爾雅云螖蠌小者蟧郭璞云
卽蟚螖也似蟹而小蟛蜞亦其類也食之誤人矣(陶弘)
(景别錄)
蟹一名蛫廣雅云雄曰蜋螘雌曰博帶抱樸子稱無
腸公子廣志云鋪小蟹大如貨錢又蟹奴如榆莢在
璅&KR1436;腹中生死不相離山海經載千里蟹洞冥記有
貢百足蟹長九尺四螯者今恩州又出石蟹(北戸錄)
石蟹生海南形真是蟹云是海味所化理不可詰又
有石蝦亦其類也(虞衡志里按石蠏生於崖之榆林港内半許土極細膩最寒蟹入)
(則不能運動片時即成石矣置之几案能明目在海南)
飛蟹小如錢以螯為翼常從海面飛越味美(廣州志)
鱟形如惠文冠青黑色十二足長五六尺似蟹足悉
在腹下腹中有子如粟而大中醢(山海經注)
鱟魚狀如便面眼在背上口在腹下其血碧皮殼甚
堅雄小雌大雌常負雄而行雖波濤終不解故號鱟
媚在海中群行輙相積于背高尺餘如帆乘風而遊
出交阯南海中(廣志鱟按廣州志云鱟子如珠粒出而為者什二三餘多為蟹為䗿蝦)
鱟魚與閩同其子為醢其殼為杓其血綠色烹鱟并
血則味更佳(雜記)
月望則蚌蛤實羣隂盈月晦則蚌蛤虛羣隂缺(吕氏春秋)
方諸見月則津而為水(淮南子令高誘注方諸大蛤也熟摩熱月盛時以向月)
(則水生以銅盤受之下水數滴)
蛤有三皆生於水蛤蜊千歲鳥所化也海蛤百歲燕
所化也魁蛤一名復老服翼所化(說文)
凡蛤之屬開口聞雷鳴不復閉口(南越志)
珠蚌殼長三寸在漲海中(徐衷南方記曰按其肉鮮美可以為鮓珠母鮓)
係臂如龜生於海州(楊孚異物贊)
土肉正黑大如小兒臂中有腹無口多目(郭璞江賦注)
蛤蜊殼白厚而圓肉如車螯姑勞如車螯而殼薄蘆
雉如蛤蜊殼小薄耳(臨海異物志)
車螯味高食部名陳物志蛤蜊聲重前論見珍若士
(梁元帝集螯按說文蚌之大者曰蜃亦名車今粤人名為沙白)
海人有食石&KR2578;一名紫&KR2134;蚌蛤類也春而發華有足
異者(江淹石&KR2578;賦序而郭璞江賦石&KR0917;應節揚葩)
蠔相粘為山十百各自生(韓愈詩牡蠔以左顧者為雄故曰蠣粤人以為常)
(饌其殼用以壘牆亦可燒灰塗壁)
牡蠣附石而生磈礧相連如房故曰蠣房一名蠔山
初生海畔身如拳石四面漸長有一二丈者一房内
有蠔肉一塊肉之大小隨房所生每潮來則諸房皆
開有小蟲入則合之以充腹(本草衍義)
蠔肉最美其殼砌牆鱗鱗可觀&KR3383;形似蜆而大沙螺
類蟶而肥若龜脚真下品矣(雜記)
蠔崽小蠔也潮州以薑醋蘸生食味甚清脆不覺其
鯹(同上蠣肇慶志珍珠蠔似房而極小)
海鏡廣人呼為豪菜盤(一曰膏藥盤)兩片合以成形殼圓
日照如雲母内光有小肉如蚌胎腹中有小紅蟹子
其小如荳黃而頭足俱備海鏡飢即蟹子走出取食
蟹飽歸腹海鏡亦飽(嶺表錄異者按此即郭璞所謂璅&KR1436;腹蟹也又名蠔光其肉)
(為蠣黃可為醬其殼為明瓦圓如鏡崖州產者佳)
章舉八足形如烏賊閩越多采鮮者以薑醋食之(同上)
(食按潮州志云一名八索子能蟹吮其膏故腹中有膏類蟹)
石距乃章舉之類也身小而足長入鹽乾燒食極美
(同上)
石相思子生於海中如螺狀而中實大比荳粒好事
者藏之篋笥積歲不壞亦不轉動若置醋一盂試投
其中遂移動盤旋不已亦一奇也(海槎餘錄周按一名長生螺密謂)
(置之醋中則活即此)
海膽螺類也出陽江海豐殼圓似粟粒附石而生互
相聯綴取一帶十若觸破其一餘皆粘石不可動縱
椎破亦不脫也肉色黃有四瓣鮮煮甚美乾煮其味
如鹿脯(雜記)
水荳芽蟶類也鮮時殼中有一肉柱如牙箸醃之則
無(同上)
鎖管形如鎖十餘相連味如蠣房鮮食醃食味俱甚
佳(同上)
廣州海中有白蜆塘(塘在水中)長三百餘里皆產白蜆二
三月南風起霧氣蔽空輙有白蜆微細如塵飛落海
水秋長冬肥貧者買以代蔬(採補)
金錂蜆劉鋹時取以自奉禁民採取又曰金口蜆生
大海中(廣州志)
弔蛇首鼉身水宿不棲其膏甚輕利貯以銅瓦皆滲
惟雞卵殼盛之則不漏治腫毒神效(瓊州志)
蟲(南方多蟲濕熱所蒸其類有可食者可衣者可用者可玩者可畏可惡者至於蛇則毒蠚)
(之尤也而或采藥焉或甘帶焉故附著之)
南越王佗獻桂蠧一器(前漢書)
桂蠧紫色香辛有味食之去陰痰之疾(羅浮志)
蛺蝶一名野蛾一名風蝶江東人謂之撻末色白而
背青者也其有大如蝙蝠者或青斑名為鳳子一名
鳳車生江南柑橘園中紺蝶一名蜻蛉亦曰天雞
好以七月群飛暗天海邊人食之謂海中青鰕化之
也(古今注)
公路南行歴懸藤峽維舟飲水覩巖側有一木五彩
初謂丹青之樹因命僮僕采之頃獲一枝尚綴軟蝶
凡二十餘箇有翠紺縷者金眼者丁香眼者紫斑眼
黑花者黃白者緋脈者大如蝙蝠者小如榆莢者愚
因登岸視乃知木葉化焉是知蝶生江南柑橘樹蠧
變為蛺蝶烏足之葉為蝴蝶皆造化殆然非虚語也
(北戸錄)
常有人遊南海泊於孤岸有物如蒲帆飛過海將到
舟次舟人以物擊之破碎墮地視之乃蛺蝶也去其
翅足稱之得肉八十斤啖之極肥美(嶺南志)
鬼蛺蝶大如扇四翅好飛荔枝上黑蛺蝶大如扇
橘蠧所化北人云玄武蟬(虞衡志)
蝴蝶洞有仙蝶文彩陸離兩翅如合璧有日月星斗
文八卦分列左右奇耦井然造化之神物也與仙有
緣者始得見之今以蝴蝶繭餽客者乃野蠶蛾耳(羅浮)
(志)
羅浮志載仙蝶為仙人彩衣所化大如盤而五色人
得其繭蝶亦化出數日即有一蝶來引之而去雖數
千里之外藏之箱篋亦化去也惠潮山中多產此繭
或作于竹葉或作于樹葉山中人採而貿之抽絲撚
線製為繭綢出程鄉者最佳然非仙蝶也因疑羅浮
亦誌書附會之說康熙庚辰十月震方在惠州有羅
浮僧贈繭二枚置之竹籠中亦忘之矣次年三月十
七舟至弋陽忽出二蝶大如扇五色陸離合邑傳觀
二十一日至玉山日中忽有一蝶飛至舟中頃之不
見上燈後復見一蝶從舟中飛去視籠中二蝶杳然
無跡矣但籠隙甚小不知何以得出玉山離羅浮數
千里蝶出繭未及三日何由知之何以引去如是之
速始信神物去來有未知其所以然者志書之說殆
不我欺也(雜記)
金花蟲大如斑猫形色文彩如金龜子喜藏朱槿中
多雙棲亦名綠金蟬又名吉丁蟲帶之令人增媚(登羅)
(山疏於按北戶錄金龜甲蟲也大榆莢土人收以養粉)
晉滕修為刺史修鄉人語修蝦鬚長一尺修以為虚
責其人乃至東海取蝦鬚長四尺速送示修修始服
(交廣記六按廣州志䗿蝦產鹽水中長五寸兩兩乾之為對蝦)
水母目蝦(郭璞江賦蝦文選注水母一名海舌濛濛如沫常有依隨之蝦見人則驚此物亦)
(隨之而没)
水母一名蚱一名石鏡南人治而食之(北戶錄異按嶺表錄云)
(廣州謂之水母閩人謂之蛇)
百粤之民以蛙為上味(風俗通坐按嶺南雜記云石蛤一名魚即蛙之大者耳)
(重者斤許土人連皮食之)
九真移風縣有土赤如膠人視土知蟻因墾之以木
枝其中有蟻緣而生漆(吳錄)
有飛蟻有木蟻又有黑黃大小數種(廣志)
交廣溪峒間收蟻卵淘滓令淨鹵以為醬或云其味
酷似肉醬(嶺表錄異)
廣州民多種柑橘常患小蟲損食其實惟樹多蟻則
蟲不能生故園戸買螘於人遂有收螘而販者用猪
羊脬盛脂其中置螘戶旁俟蟻入則持之而去謂之
養柑螘(雞肋編)
白蟻聞竹雞之聲化為水竹雞自呼泥滑滑是也或
曰白雞之雄亦能化白蟻馬緒謫潮得巨蟻長尺
餘鹽漬之歸誇北人(續博物志)
粤處天下之南地以陽勝而為害於粤者三皆隂類
也一山水多盜一牆屋多鼠一果木多蟻蟻之屬唯
白蟻無所不蝕其害尤甚康熙辛巳粤東藩庫交盤
每箱貯銀以千計獨一箱少十二兩或洞其腹或陷
其邊則白蟻據為銀窩矣(採補多按雜記云粤中溫熱最白蟻新搆房屋不)
(數月為其蝕壞傾圯者有之尤能蝕銀尋其穴掘得白蟻入爐鎔之仍得精金耳)
大蜈蚣出徐聞界取其皮可以冒鼔(交州記)
大蜈蚣長數丈能噉牛或遇之則鳴鼓燃火炬以驅
逐之取其肉曝為脯美于牛肉(南越志)
李司徒勉在南海有異骨一節可為硯得於海商云
是蜈蚣骨(續博物志)
螂蛆一名蜈蚣南人入山皆以竹管盛活蜈蚣至有
蛇之地輙動作於管中便放之蜈蚣能制蛇山中修
蛇無故自死皆其所傷(合璧事類)
廉州府學中有大蜈蚣長四五尺身闊三寸每逢風
雨之夜飛出殿楹之外白光如曳練頭有圓光如毬
霍霍有聲族弟章成為廉州教授舉家見之(雜記)
蛤蚧首如蟾蜍背綠色上有黃斑點若古錦文長尺
餘尾絶細其族則守宫蜥蜴蝘蜓多居古木竅間自
呼其名聲絶大又有十二時亦其類也大者一尺尾
長于身自旦至暮變十二般色傷人必死嘗獲一枚
閉于籠中玩之止見變黃褐赤黑四色(北戶錄蛇一名吉度)
海蜘蛛巨若丈二車輪文具五色非大山深谷不伏
也遊絲隘中牢若絙纜晨輝照耀光燄炳炳虎豹麋
鹿間觸其網蜘蛛益吐絲如縞霞糾纏卒不可脫俟
其斃腐乃就食之舶人欲樵蘇者羣百十束炬而往
遇絲輙燃紅遍山谷如設庭燎蜘蛛始潛或云取其
皮為履可不航而涉云(海語)
天蠶出陽江其食必樟楓葉歲三月熟醋浸之抽絲
長七八尺色如金堅韌異常以作蒲葵扇緣名曰天
蠶絲(廣州志)
白蠟蟲生菁紬樹上樹如冬靑蟲食樹汁吐沫成白
脂鎔為蠟至秋結苞如白卵是為蠟種黃蠟成於蜜
蜂白蠟成於此蟲瓊人多有養畜者故白蠟出焉(同上)
(青又按韶州志云冬放蟲收取白蠟)
石蜜凡海山巖穴野蜂巢焉釀蜜無收採者草間石
罅在處泛溢抛露日久必蓄蛇虺之毒倘以為甘而
過食必大霍亂而死(海語)
蜂有八種惟蜜峰有君臣之義作蜜益人外此則有
排蜂黑蜂黃蜂道壁蜂火筒蜂青育蜂(瓊州志)
蠍生北方江以南所無而瓊郡反有之(同上無又瓊州舊蛟今)
(甚多)
海馬長四五寸無鱗無足自頭至尾皆四方有楞雄
者腹小雌者腹大難産者佩之神騐(同上)
水弩卽蜮也一名短狐一名射工山蛭山中生蛭
之所人陟其山則在地者緣股而上在樹者雨墜而
下驅之不得拂之不可莫不委頓蛇蠱形如蜘蛛
腹大足短時處樹間人皆忽之傷人最毒(同上)
瓊州有雷公馬狀如蜥蜴腹紫背青綠頭頸有鬉如
馬多在樹上螫人立死雷州亦有雷公馬其形相
同而無鬉多在海灘沙上又名沙鰍見人即藏入沙
中雷州人取食之(雜記)
禾蟲身軟如蠶細如箸長二寸餘中有白漿狀甚可
惡產海濱田中禾根長數尺或至丈許縷縷如血絲
隨水而出漾至海濱寸寸自斷卽為此蟲土人網而
食之(同上)
蛇(附)
越人得蚺蛇以為上肴中國得而棄之無用(淮南子)
蚺蛇大者長十餘丈圍可七八尺多在樹上候麞鹿
過者吸而吞之至鹿消即纏大樹上出其頭角乃不
復動土人伺之以竹籖籖煞之取其膽南裔異物志
曰蚺蛇牙長六七尺土人尤重之云辟不祥利遠行
賣一枚直牛數頭(北戸錄曰廣州志蚺蛇皮長三十丈者名龍皮一端直千金波斯)
(市之為鼓聲震百里)
蚺蛇粤西及南海州縣有之大者能吞鹿食人捕之
之法度其出入之地先釘羅樁數行狹僅容其身壯
士持橄欖棍伏其中一人出外颺婦人裾以招之蛇
望見即昂頭高五六尺來逐人退入羅樁内蛇到狹
處蜿蜒屈伸間人持棍擊之且退且擊視其首俯地
則無懼矣以葛藤繫其頸而牽之每擊一下則皮肉
蹙縮成泡而血凝即護身膽也其力大減多以亂真
真者乃在腹内價過兼金其肉可食其皮可裝鼓鞲
之類蛇處山谷中土人往往占望而測知其多少(雜記)
(心按蚺蛇膽諸說不同廉州志云上旬在頸中旬在下旬在尾性耐死取膽釋之猶活瓊州志云遇人)
(擊傷膽即至傷處護之故獨重膚膽腹中之膽無用也以浮水面而迴旋行走者為真廣州志云蚺蛇膽)
(有三一曰旱膽能療目疾一曰水膽能止瀉一曰護身膽為熬刑藥)
公路至雷州對岸倚舟候風勢見群小兒簇二巨蛇
各長丈餘一如孔雀尾毛色金翠奪目一如真紅色
鮮明若血又有十餘頭白蛇前後相次若導從俱入
一榕藤竅内竟不復去故知蛇有草木水土四種其
類不可窮也又歸化縣有兩頭蛇南越志云無毒土
人餌之兼名苑云兩頭蛇一名越王約髮俗占見之
為忌(北戸錄)
兩頭蛇嶺外多有如小指大長尺許腹下鱗紅背錯
錦文一頭有口眼一頭似有口眼云兩頭俱能進退
亦謬矣昔孫叔敖見之為不祥乃殺而瘞之慮後人
見之必受其禍而南人見之以為常(嶺表錄異)
嶺南人喜啖蛇易其名曰茅鱔食草螽易其名曰茅
蝦鼠曰家鹿曲蟮曰土笋蝦蟇曰蛤蚧皆常所食者
(倦游雜錄)
嶺南有報冤蛇人觸之即三五里隨身即至若打殺
一蛇則百蛇相集將蜈蚣自防乃免(朝野僉載)
嶺表有人面蛇能呼人姓名害人惟畏蜈蚣(江湖紀聞)
瓊州有冬瓜蛇大如柱而長止二尺餘其行跳躍蓬
蓬有聲螫人立死(雜記)
狗印出潮如蛇有四足(同上)
揭陽近龍溪有盤龍蛇青黑色赤帶錦文隨瀆溪水
而入於海有毒傷人輙死俗謂潮漳風土賦性似之
(輿地志)
藤蛇善附物裊裊如藤初不知其為蛇常有中其毒
者土錦蛇將生子必當大道人擊之腹破子始出
否則食母而出(廣州志)
檀蛇大比蚺蛇桅杆蛇黑白間道最毒猫蛇其
聲如猫出崖州箭簳蛇土圭蛇七寸蛇青竹標紅
簸箕簸箕甲皆大毒量人蛇長五六尺遇人必豎
其身量人長短然後囓之(粤人云其量人也鳴聲曰我高人猝遇之亦應之曰)
(我高則其蛇自墜而死)四足蛇又名師蛇俗呼狗母蛇背褐
色腹下黃白肋有朱點囓人冷徹骨髓而死土人有
藥可救山烏蠡一名風梢頭如鳥聲如馬嘶騰身
逐人惟尾著地(瓊州志)
蠱毒中州他省會所無獨閩廣滇貴有之廣中草有
斷腸蠱有蛇蜘蛛蜥蜴蜣螂食而中之絞痛吐逆十
指俱黑遠發十載近發一時吐水不沈嚼荳不腥食
礬不苦皆是物也又有挑生蠱食魚則腹變生魚食
雞則腹孕活雞畜蠱之家其神多蛇蟾騾馬之狀能
化錢貝(事物紺珠)
金蠶毒始蜀中近及湖廣閩粤浸多唯刺蝟能擒之
(說海)
苗人能為蠱毒其法五月五日聚毒蟲於一器之中
使相吞噬併而為一乃諸毒之尤也以之為蠱中者
立斃用蠱恒在冷茶冷酒中及菜蔬肉食中第一塊
上行其地者宜帶甘草嚼而嚥汁遇蠱即吐若含甘
草而不吐者非毒也中毒者以炙甘草三兩生薑四
兩水六升煮二升日三服又三七末荸薺皆可解又
白礬細辛為末各五錢新汲水調下得吐即止又蠻
人解蠱毒藥有名三百頭牛者土常山也有言三百
兩銀者馬兜鈴藤也皆宜佩帶又下蠱之家其居必
潔窗牖之上纖塵不染覺之者為女字坐則其蠱不
靈(峝谿纖志山按下蠱多出於獞婦若猺婦則不能而粤東諸縣人雜猺蠻亦往往下蠱有挑生鬼)
(特滇黔粤西尤甚今亦革)
寶(市舶錄云金山珠海天子南庫言粤為珍竒之所凑也珠璣犀象瑇瑁土地所產益以蠻)
(賝彌加璀璨矣)
帝嚳之時有丹丘之國獻瑪瑙甕以承甘露瑪瑙南
方者為勝(拾遺記)
瑪瑙玉屬也出自西域文理交錯有似馬瑙故其方
人因以名之(魏文帝瑪瑙勒賦序佳按瑪瑙出西洋者名番瑪瑙紅色為内有柏枝及五)
(色纏絲者勝之白者最殿出雲南者名土瑪瑙)
南海有鮫人水居如魚不廢織績其人能泣珠(博物志)
穿洲其上多珠有九品大五分以上至一寸八九分
為大品有光彩一邊小平似覆釜者名璫珠璫珠之
次為走珠走珠之次為滑珠滑珠之次為&KR1761;砢珠&KR1761;
砢珠之次為官雨珠官雨珠之次為稅珠稅珠之次
為葱符珠(南越志)
端谿俚人岑班入山遇一寶珠徑五寸取還夜光明
照燭俚人甚懼以火燒之雖小損猶照一室(同上)
合浦民善游採珠兒年十餘歲便教入水得好珠吞
而出(南州異物志)
海中有大珠明月珠水精珠(顧微廣州記)
鯨鯢目即明月珠故死不見有目精(裴淵廣州記)
珠母者大珠在中小珠環之(樊文淵七經義美按原化記魏生得一石後)
(有胡僧見之曰此寶母也每月望設壇海邊置石其上則得美珠)
合浦有珠市粤俗以珠為上寶生女謂之珠娘生男
謂之珠兒(述異記)
珠出合浦海中有珠池蜑戸投水採蚌取之歲有豐
耗多得謂之珠熟相傳海底有處所如城郭大蚌居
其中有怪物守之不可近蚌之細碎蔓延於外者始
得而采(虞衡志)
珠池居海中(按廉州珠池四曰楊梅曰青鶯曰平安曰永安雷州珠池一曰樂明實皆海而)
(島嶼環圍故稱池云)蜑丁皆居海艇中採珠以大船環池以石
懸大縆别以小繩繫諸蜑腰没水取珠氣迫則撼繩
動舶人覺乃絞取人緣大縆上永樂初尚没水取珠
人多葬鯊魚腹或止繩繫手足存耳因議以鐵為耙
取之所得尚少(按南合州有鐵杷縣是鐵杷之法已久)最後得今法木
柱版口兩角墜石用本地山蔴繩絞作兜如囊狀繩
繫船兩旁惟乘風行舟兜重則蚌滿取法無踰此矣
御史吕洪云(菽園雜記而按明代設珠池太監採取不遺餘力且擾民故自此無美珠)
珠池在廉州海中取珠人泊舟海港數十聯絡天氣
晴朗萬里無雲同開至池處以鐵物墜網海底以鐵
撥撥蚌滿網舉而入舟舟滿登岸取而剖之皆凡珠
也偶或一舟得寶珠即有片雲如墨風波陡作必舉
而棄之始免覆溺然羣舟之中不知何舟得寶必咸
棄之數十舟皆空手而回否則片板無存矣其蚌圓
而底平與内蚌不類(雜記)
洋珠有大如荳者不異夜光但輕而易碎其中空而
不實故又名玻璃珠(廣州志)
辟珠質理堅重如貝常以㭨子㯽榔果穀諸實為胎
一名聖鐵大者如菩提子可辟銅鐵小者如黍粟可
辟竹木番舶能辨之以為奇寶又海中有珠子樹其
狀如柳蚌生於樹蛋人採得剖蚌取珠其貴無價東
莞相傳有珠蠃樹久矣蔑聞(同上)
白玉美者可以照面出交州青玉出倭國赤玉出扶
餘(廣志)
曲江東有玉山卉木滋茂泉石澄潤相傳云昔有人
采玉處(湘州記)
玉出藍田崑崗及南陽徐善亭部界日南盧容水中
外國于闐疎勒諸處皆善今藍田南陽日南不聞有
玉多是于闐玉(游宦紀聞)
積草池中有珊瑚樹高一丈二尺一本三柯上四百
二十六條是南越王趙佗所獻號烽火樹至夜光景
常欲然(西京雜記)
鬱林郡有珊瑚市珊瑚樹碧色生海底一株十枝枝
間無葉大者高五六尺小者尺餘鮫人云海上有珊
瑚宫漢元封二年鬱林郡獻珊瑚光武時南海獻珊
瑚婦人帝命植於殿前謂之女珊瑚一旦柯葉甚茂
(述異記)
大秦國西南距海中八百里到珊瑚洲水底有盤石
珊瑚生其上海人乘大舶沈鐵網水底發其根取之
(唐書西域傳)
珊瑚生水底石上初生白二年黃三年赤四年蟲食
敗(玄中記直按珊瑚乃水中之木以鐵網或鐵猫取之在水而耎見風則曲而堅得日光者乃作鮮)
(紅淡紅二色其五七株合成者號珊瑚林高大者為珊瑚樹絶難得以硃紅光澤為貴而亦有白黑青三)
(色黑如漆者出安南海中)
琅玕青色生海底人以網得之初出水紅色久而青
黑枝柯似珊瑚而上有孔竅如蟲蛀擊之有金石之
聲(異物志)
車渠玉屬也多纖理縟文生於西國其俗寶之(魏文帝車)
(渠椀賦序)
車渠似大蚌海人磨治其殼為諸玩物(虞衡志)
松脂入地千年化為茯苓茯苓化為琥珀(博物志洋按來自)
(舶者金珀蜜珀水珀來自雲南者多血珀廣人雕琢為器物特工)
武帝時使人入海市瑠璃(前漢書即按漢書所云瑠璃今玻璃也)
大秦國出赤白黑黃青綠紺縹紅紫十種瑠璃(魚豢魏略)
琉璃本質是石欲作器以自然灰治之自然灰狀如
黃灰生南海濱亦可浣衣投之水中滑如苔石不得
此灰則不可治(南州異物志)
千歲積水結為玻璃獅子乳以金銀寶器盛之皆滲
惟玻璃則否(酉陽雜爼黎按積水之說乃屬傳訛玻璃一名頗出南番諸國有酒色紫色)
(白色諸種與水晶相似碾作器皿雨點花兒者是真其用藥燒者入手輕有氣眼)
堂庭之山多水玉(山海經精郭璞注水也)
大食國以水晶為屋柱食器亦然(魏略南按倭水晶第一水晶白北)
(水晶黑信州水晶濁)
瓊州五指山谷產五色水晶朗澈如削冰所生之處
夜中爍爍如有火光(廣州志玩按月出叢談中州水晶皆為好五指山傍滿山皆)
(是望之如雪而光彩過之人取以為假山有高至丈餘者)
火齊珠狀如雲母色如紫金列之則如蟬翼積之則
如紗縠之重沓也(南史中天竺國傳)
瑟瑟碧珠也(博雅色按杜陽雜編有瑟瑟幕其輕明虛薄無與為比)
羅刹國多火珠大如雞卵光照數尺日中以艾藉之
輙火出(嶺表錄異)
紅靺鞨大如巨粟赤爛若朱櫻視之若不可觸而觸
之甚堅不可破(寶櫝記)
木難金翅鳥吐沫所成碧色珠也大秦國珍之(南越志)
(一名莫難)
曹子建詩明珠交玉體珊瑚間木難注引南越志按
其形色今所謂祖母綠也(天禄識餘)
五色鴉鶻石産西洋古里龜筒出暹羅瓜哇三佛
齊浡泥諸國鶴頂産瓜哇滿剌加諸國(地輿志)
海鶴大者修頂五尺許翅足稱是吞常鳥如啖魚鱔
成化間有飛至漳州者漳人射殺之復有以頂貨者
類淘河而銳喙(舊志南按益州記鸏䴀水鳥黃喙長尺餘人以為酒器即今之鶴頂也)
瑇瑁形似龜鼈首觜如鸚鵡背負十二葉黑白斑文
間雜邊襴缺齧如鋸無足而有四鬛前長後短以鬛
掉水而行老者甲厚而黑白分明小者甲薄而花字
糢糊或曰取用必倒懸用滚醋潑之逐片應手而下
出廣南産於海洋深處(諸蕃志瑁按應劭曰雄曰玳雌曰觜蠵)
觜蠵大龜也甲有文采似瑇瑁而薄(山海經注商一作蠀蛦李隠)
(詩蠻市蠀蛦甲)
□鼊龜屬也其形如笠四足縵胡無指其甲有黑珠
文采如瑇瑁可以飾器(海錄碎事黃按瑇瑁今産廉州以文采黑鮮明而厚者)
(為真質薄則觜蠵黑多則龜鼊也鼊皮亦産于粤)
通天犀有白理如線自本徹末以置米中雞欲往啄
至輙驚却故名駭雞犀得其角一尺以上刻為魚而
銜以入水水常為開(抱朴子海按嶺表錄異辟水犀行于江水為開置霧露中經)
(夕不濕)
却塵犀海獸也燃其角辟塵置之於座塵埃不入(述異)
(記忿按犀之異者有辟寒却暑蠲夜明此皆希世之珍也)
犀以黑為本其色黑而黃曰正透黃而有黑邊曰倒
透正者世人貴之其理有倒插正插腰鼓插倒插者
一半以下通正插者一半以上通腰鼓者中斷不通
故波斯謂牙為白暗犀為黑暗言難别也(姚寬西溪叢語)
象牙長丈餘脫則深藏之削木代之可得(南越志)
廣之潮循州多野象牙小而紅(嶺表錄異)
象齒感雷莫之為而生文(字說為按象牙以文為真以紅貴不文則假不紅)
(則枯)
象退齒犀退角麝退香皆輙自藏覆知自珍其貨也
(埤雅)
象林南有四國皆貢金供稅(晉書地理志)
華俗謂上金為紫磨金蠻俗謂上金為陽邁金(續博物志)
銀出始興陽山縣又出桂陽陽安縣宣武帝詔並置
銀官(魏書)
林水源出盤石山羅列十甕皆蓋以靑石盆中悉銀
餅有人遇之得開觀而不可取取輙失路(始興記)
蘭倉水有金沙越人收以為黃金(水經注)
林邑國有金山石皆赤色其中生金夜則飛狀如螢
火(梁書金按粤東古稱出金錫如開建之金莊水廣寧之坑英德之金山河源之藍田瀨高明之銀)
(礦崖州之黎田韶則雜産五金連則取名鉛錫自昔嘗有之矣然考之前志則銀坑出南海者曰大水坑)
(獅嶺等處與高明抵界出新會者曰白銀坑昔年俱以擾民而封禁之矣金坑則未聞有金或土人淘沙)
(者間得麩金亦不能多至于錫冶出陽山縣一在上浦鄉一在性塘鄕明制歲辦課鈔一錠七百五十三)
(文鐵冶出陽山常歲鄉明洪武十年山崩頽塞遂止採辦鉛冶出陽山元魚場前代傾塞今不可採至於)
(産鐵之山往往有之凡有黃水滲流則知有鐵然必山有林木方可開爐山苟童然雖多鐵亦無所用而)
(開爐卽防聚奸明之礦徒往往生事大抵廣東地不産銅而廣錫廣鐵甲於天下貿易金銀今廣錫多從)
(廣西賀縣而來其廣東長樂興寧河源永安亦皆産之又有洋錫來自海舶尤堅而白製器如銀然必以)
(内地錫和之乃易成器廣鐵出陽春陽江及新興今新興芙蓉都諸山割入東安商販皆從羅定江運鐵)
(總集佛山故鐵以佛山為凑而以羅定為良白鉛則本出楚中販者由樂昌入楚至粤市於海舶倭人歸)
(以煎煉每擔取銀一十八兩其餘即成烏鉛俗名倭鉛仍售中國故銀鉛非出於倭也其煎煉之術不傳)
(即爐火家亦不知也)
石(粤之石端硯最著英石次之其他則本地取資不甚行于他方)
礪砥砮丹(禹貢)
葛洪聞交阯出丹求為勾漏令遂至廣州(晉書)
丹砂以辰砂為上宜砂次之有牆壁生白石牀上可
入煉别有一種土坑沙彼人惟以燒取水銀以朱砂
末之入鑪燒取極易成(虞衡志昔按輿地志連州産丹砂)
水沫為浮石(劉熙釋名水宋俞璞云石入水則沈而南海有浮之石木入水則浮而南海)
(有沈水之香)
燒泥為瓦燔木為炭蜂窠為蠟水沫為浮石凡此皆
去其柔脆變為堅剛(抱朴子)
磁石引針(同上)
磁石俗名吸鐵石粤南海中多磁石之山海舟遇之
遠即奔赴至山下觸石立碎故南海諸國常制為藤
船不用鐵釘以避其吸(瓊州志瓊磁石自肇慶陽江至海多有之)
懷化縣掘塹得石墨甚多精好寫書山中多出朱
石亦可以入朱硯中使(顧微廣州志今按石墨一名畫眉石出韶州)
臨海郡使伍曜在海水際得石樹高三丈餘枝莖紫
色詰曲傾靡有光彩(宋書)
石梅生海中一叢數枝橫斜瘦硬形色真枯梅也雖
巧工造作所不能及本質為海水所化(虞衡志)
石栢亦生海中一幹極細上有葉宛是側栢此與石
梅未詳可以入藥否然皆奇物不可不志(同上)
石栢出陽江大海中宛似側栢枝葉悉備而輕脆易
折(肇慶志)
帆殷國南界有火山山㫄石皆焦鎔流千里乃凝堅
人取以為藥即石流黃也(魏書來按硫黃今皆自番舶)
石鍾乳餌之最良者也楚越之山多産焉于連于韶
者獨名于世(柳宗元復乳穴記比按乳源以鍾乳得名明初歲貢其後他産更劣因罷貢)
(連州桂陽有十八穴必篝火而入多毒蟲久閟)
鍾乳石液凝結所為也乳床下垂漸銳且長如冰柱
柱端輕薄中空如鵝管又以鵝管之端尤輕明如雲
母爪甲者為勝(虞衡志)
無名異小黑石子也一包數百枚(同上)
端谿有端山山有五色石(吳錄)
廣信縣之壽鄉有孤巖巖有斑石石皆五色(輿地記)
硯品中端石人皆貴重之譜紀取名各異有眼為端
或以無眼為貴然石之青脈者必有眼嫩則多眼堅
則少眼石嫩則細潤而發墨以眼為驗眼之品類不
一曰鸚哥眼鸜鵒眼了哥眼雀眼白雞眼猫眼綠荳
眼各以形似名之翠綠為上黃赤為下然亦石之病
大抵瑕翳於石有嫌況病眼假眼韻度尤不足觀(遊宦)
(紀聞)
端硯以下巖石紫色者為上其貴重不在眼或以為
石之病然石理堅潤而具眼者固自佳若必以有眼
為端則有飾偽眼於凡石者(陸樹聲清暑筆談)
端州羚羊峽距郡東三十里束三江之水其山産石
類瑊玏唐宋以來才人文士採作硯材蘇文忠稱為
寶石蓋東西粤扶輿之脈所藴閟也未至峽十里為
大嶤山皆牛毛細皴宛如畫境峽山青蒼對峙江流
泓淨頗似嚴瀨峽石礦凡十一北岸坑曰阿婆曰白
婆墳其石質黯黝不鮮佳者亦有火捺紋蕉葉白可
亂水巖朝天巖惟靑花中黃星密灑如塵眼大如螺
若人張目湛湛無神真賞家以此辨定碧點長斜似
眼無瞳每石一片可得十二三點十數點者梅花坑
在峽外三水境中峽將盡岸南山坳有洞書宋治平
四年差太監魏某重開土人名曰巖仔坑其石叩之
聲泠泠久磨能滑㫄有塚相傳開鑿中虚崩閉數百
十人太監死焉守土者葬其冠服於此坑下度小山
曰新坑其石細潤微青蕉葉白亦靑西上越水澗隔
裏曰朝天巖(土人名山坑為隔裏)其石堅實不能滑膩火捺紋
成結不運若蠟炬著堊壁斜燄及燒損几案處蕉葉
白色晦氣黃純潔無痕者亦可貴古塔巖其石比朝
天巖無火捺紋蕉葉白古塔巖後為屏風背其石譬
猪肝曝于風日宣德巖在屏風背下去水巖二里許
其石髣髴水巖今不可得巖仔坑東有洞廣如屋曰
棲安洞舊時開坑石工所棲之所又東有小山圓阜
下為水坑折上數十武有萬歴二十八年差督理珠
池市舶内官監太監李鳳開坑封坑月日立石洞臨
江口小于圭竇石工裸身盤盛豨膏燃火腰鎚螺旋
而進入洞西轉有淵不測先投以石聞水聲急轉不
則墮深淵矣正洞容工一二十人由正洞入西洞西
洞漸寬東洞舊納四人二人運鑿二人仰卧膝前置
磁盤燈于胸以燭之不能坐立捧今容七鎚且十四
人矣(取石一人秉鎚一人捧燈)三洞正洞石上上東洞次之西洞
又次之土人皆名曰老坑石三層上層近山沙透漏
如蠧蝕曰蠱蛀其質微遜中層常有翡翠雜拉中層
火捺紋蕉葉白其絶品東瓜穰青花及眼生蕉葉白
下石工所名下層石也又下麻鵲斑紋成魚凍或如
唾涎亦有眼眼中瞳含沙多脫去此中石時有蔚藍
者秀色可餐不一見下此為底坂石云中層下層火
捺紋如朝霞蔚起散若馬尾若刷絲縈繞絢采熊熊
大當錢有芒曰金錢火捺品上上黫然黑色曰鐵捺
如蚓曰鳳涎皆石疵蕉葉白上下四㫄必有火捺紋
掩映舊坑皎潔比紈素近坑白中雜出青花也青花
上品若澗沚細藻朱碧瑩然繻縷隠隠又如魚兒隊
行青花明顯如石花菜者石工稱為芋紋品中中三
洞眼各異正洞眼赤圜如珊瑚鳥目石嫩眼侵土氣
者若象牙其瞳分明亦足賞東洞眼碧色數暈對之
奕奕射人曰鸜鵒眼圓正明媚者不易得他洞偶一
有之西洞眼黑圜瞳一黍如䜴三洞口正洞下層第
一入手溫潤柔膩有生氣鮮潔蒨麗磨之與墨相親
摩挲心動東洞西側深處曰飛鼠巖其石有紋曰黃
龍斜亘石面工指為瑕正洞亦有黃龍紋游揚如雲
氣如薄羅亦移人情三洞俱水中冬日引水盡乃可
取正洞北潭底水深不可引時有鬼神東洞徑傾仄
水工列小童長跪舉杯勺揚水水乃涸以故開坑先
引水閱月費金錢至累千金舊制把總一員專轄守
坑律令盜坑石比竊盜論其厲禁如此永樂宣德開
坑未幾俱罷去崇禎末熊文燦總督兩廣指揮蘇萬
邦藏石工于江西緼火中夜開坑今守禁久罷凡六
開坑工受官役日有程不擇膚理鑿伐坼裂石理日
剝精華日盡氣韻顔色不能一執成說要以老坑具
妍姿者為定(高兆端硯考)
端石出肇慶府羚羊峽東有上巖中巖下巖之别有
水坑旱坑之分有舊坑新坑之目其宋時舊坑包公
所謂不持一硯者今亦無所得石矣其石之精麄美
惡人人聚訟皆由身不至端溪以耳為目此倡彼和
究竟莫能辨真石也大約不論石之大小眼之有無
細潤光嫩者為上其發墨與否久而後貴初出未有
不發墨也其眼亦不論大小以層次分明色澤圓活
者為佳至于城外廟前肆中所賣者皆屏風巖旱坑
之石卽新坑亦不可得矣(雜記)
錦石出高要峽細潤可為硯亦發墨白錦石出七星
巖有山水草木雲氣物象土人琢為屏風為床榻為
香几為插屏或倣高麗製為燈極明亮康熙甲子西
洋國王造宫殿求此石以為階戺因關係肇慶龍脈
不允其請其見珍于外國如此(同上)
英德石大者置園亭小者可列几案無不刻畫奇巧
玲瓏峻削但不若靈璧石叩之鏗鏗作聲耳入城列
肆多賣石者然米袖中物殊少價亦不賤語云英石
三妙皺透瘦也(同上)
吸毒石乃西洋島中毒蛇腦中石也大如扁荳能吸
一切腫毒即發背亦可治今貨者乃土人捕此蛇以
土和肉搗成圍棋子大可吸尋常腫毒及蜈蚣蛇蝎
所傷以置患處粘吸不動毒盡自脫亟以人乳浸之
否則石裂矣乳變綠色著人畜亦毒宜遠棄之一石
可用數次真腦石置蛇頭不動為驗(同上)
嫩石出南雄琢之可為釜(地圖綜要風一名糯米石質嫩琢為爐經火則堅)
紫石英出東莞爆山大如指如石榴子色純紫光明
鮮艷廣人以飾佩帶器物性暖而能補與增城雲母
桂陽鍾乳俱入藥品(廣州志)
雲母石出增城大溪何仙姑常煉之若紅玉搗為粉
服之成仙(同上)
膽&KR0552;出翁源寶山水流入江明初貢生熟&KR0552;十二斤
後因採取艱難成化元年都御史韓雍奏罷之(韶州志)
金星石出德慶其黑如漆而密排金星堅潤者亦能
發墨今以斵傷石脈禁工采取市遂絶跡(肇慶志)
銀星石出高要小湘峽雖堅而不發墨蓋碑石材也
止堪琢硯調朱(同上)
火石出紅毛國者佳瓊州西黎山亦産之(瓊州志)
礪石出東石山者佳能發刃(同上)
扁青即石青本草云生珠厓山谷中(同上)
野猪精石産崖州白潤可玩又有羊肚石碁子石(同上)
石腦藴石中白色有蜂窠(同上)
海花石出文昌可為假山(同上)
翠珉冶在連州西岸可作碑出於山者燥而易得出
于水者潤而難求(連州志)
連州舊有蘆甘石信石冶今久閟(同上)
堊土出高要官棠山瑩白如蛤粉有偽充鉛粉售之
市舶者(肇慶志)
硃土出高明純赤者塑畫用之黃而赤者為春牛泥
陽春縣解司為土牛之用(同上)
白脆出陽春山中如錫片鏨則隨碎火亦不鎔(同上)
器(廣中制器為世利用約舉數品不能盡登大抵古人所作因其質而裁今則工巧而堅緻)
(遜焉)
粤無鎛非無鎛也夫人而能為鎛也(考工記塗鄭注云粤地泥多)
(草蔵而山出金錫鑄冶之業田器尤多)
武帝時身毒國獻連環羈以白玉作之皆以南海白
蜃為珂(西京雜記)
武帝以象牙為簟賜李夫人(同上竹按象牙名)
簟竹席也(說文之按釋名簟覃也布覃然平正也)
桃笙紅竹簟也方言謂簟為笙(瓊州志)
瓊州出紅藤簟一呼為笙或謂之行唐其色殷紅瑩
而不垢(北戸錄)
五色藤紅者可以為簟色若夭桃甚瑩滑白者名瓊
枝以紅紫間之為席為盤及屏風盔甲之屬其用甚
奢又有一種白藤其子斑駮可為數珠又一種金藤
可以為箸若遇毒物則烟氣迸出遠行之人珍若至
寶(廣州志)
黃村席出澄邁染茜為飾歲久愈滑(瓊州志)
趙飛燕為皇后其女弟在昭陽上襚三十五條有椰
葉席(西京雜記玦按趙昭儀所上諸物如琥珀枕龜文枕珊瑚瑪瑙彄雲母扇孔雀扇翠羽扇琉)
(璃屏風七枝燈以及香螺巵大抵皆南方物也)
芏草一名夫王生海邊似莞藺今南越人采以為蓆
(爾雅注)
菰可以為席温於蒲生南方(風土記)
蒲席出端州者細滑勝他處名賽龍鬚龍鬚席出廣
寧似蒲而細然雖細而恨薄暑汗粘身故無足貴(雜記)
(樂按龍鬚席甚有名以廣寧金渡村者為佳高明長亦有之織手微不及然尤不如西洋茭文席也)
燈草席出東莞軟厚而温價亦不賤染作五色如罽
充四方餽遺(同上)
流黃席出潮州流黃鎮與虎丘席相似而柔細過之
佳者每一金(同上)
香螺巵出南海一名丹螺(西京雜記)
扶南海有大螺如甌從直㫄截破因成杯形或合而
用之螺體蜿蜒委曲酒在内自注傾覆終不盡以伺
誤相罰為樂(南州異物志)
鸚鵡杯即海螺産于文昌海面淡青色身白色週遭
間赤數稜好事者用金鑲飾凡頭頸足翅俱備置之
几案亦異常耳(海槎餘錄)
青螺狀如田螺其大兩拳皆磨去麤皮如翡翠色彫
琢為酒杯(虞衡志)
儋州出紅蟹大小殼上多作十二點深臙脂色其殼
與虎蟹堪作疊子(北戸錄)
紅蝦出潮州潘州大者長二尺土人多理為杯王子
年拾遺記云大蝦長一尺鬚可為簮洞冥記載蝦鬚
杖兼名苑云廣州獻蝦頭杯簡文將盛酒無故自躍
乃不復用又按毛詩義其大者有一尺六七寸今九
真交阯以為杯盤(同上)
潮州龍蝦大者長五六尺頭與龍無二更大者其鬚
可為杖洗滌其殼可以為燈(雜記)
海膽出海畔其殼朱漆其内為杯為盒大者為香爐
然脆不經用(同上)
螺鈿器本出倭國物象百態頗極工巧(泊宅編亦按今粤人善)
(製之)
潛龍鯊其鱗甚堅大者如掌可為帶及酒器飾小者
亦可作雜佩(廣州志)
嶺外少兔以雞毛作筆亦妙(王羲之筆經三按蘇軾在南時每云錢雞毛)
(筆蓋價至賤也)
番禺地無狐兔用鹿毛野貍毛為筆又昭富春勤等
州則擇雞毛為筆其為用與兔毫不異(嶺表錄異)
番禺諸郡以青羊毛為筆韶州擇雞毛為筆亦有圓
如錐方如鑿可抄寫細字者昔溪源有鴨毛筆以山
雞毛雀雉毛間之五色可愛(北戸錄兔按虞衡志嶺外亦有然極少俗不)
(能為兔毫筆率用雞毛其鋒甚踉蹡不聽使今粤中雖非雞毛而筆甚不中書)
張華作博物志武帝賜側理紙萬番此南越所獻南
人以海苔為紙其理縱橫邪側因以為名(拾遺記言按後人)
(陟里或曰陟釐皆誤)
蜜香紙以蜜香樹皮作之微褐色有紋如魚子極香
而堅韌水漬之不潰爛泰康五年大秦獻之常以萬
幅賜當陽侯杜預令寫所撰春秋釋例及經傳集解
以進(草木狀紙按北戸錄羅州多箋香樹身如柜柳皮堪搗士人號為蜜香紙又嶺表錄異長樂)
(有榖紙厚者八重為一可作衣服浣之至再不壞甚暖能辟露水又蕭倣欲以榖紙寫書以其子諫而止)
(事見本傳從化有流溪紙以紙竹為之此皆粤中之紙也紙出江西粤中不及然裝書必用蜜香紙則不)
(蠧)
抱香履抱木生於水松之傍若寄生然極柔韌不勝
刀鋸乘濕時刳而為履易如削瓜旣乾而韌不可理
也履雖猥大而輕者若通脫木風至則隨飄而動夏
月納之可禦濕蒸之氣出扶南大秦諸國泰康六年
扶南貢百雙帝深嘆異然哂其制作之陋但置諸外
府以備方物而已(同上新按北戶錄云今潮州州多刳之為履)
蒲葵如栟櫚而柔薄可為葵笠出龍川(同上出按蒲葵今新會)
(其本為扇其末作蓑笠簟席又有一種油葵出陽江恩平性柔止可作蓑笠)
葵扇出東莞其販于江浙者特其麄者耳其精者有
彩畫人物極工緻又有柄中鏤空内刻人物自能運
動其直兼金大長三四尺可為腰扇障日其葵亦有
花(雜記)
瓊州出五色藤合子書囊之類細於錦綺亦藤工妙
手也新州出五色藤筌臺皆一時之精絶者(北戶錄)
藤合屈藤盤繞成柈合狀漆固護之出藤梧等郡(虞衡)
(志)
英枕即藤枕以光細堅厚三兩層者為佳定製乃可
得(雜記)
沙箸生於海岸沙中春吐苗其心若骨白而且勁可
為酒籌凡欲采者輕步向前及手急拔之不然聞行
者聲遽縮入沙中掘尋之終不可得也(嶺表錄異)
舂堂以渾木刳而為槽一槽兩邊約排十杵男女間
立以舂稻梁敲磕槽舷皆有遍拍聲聞數里雖思婦
之巧秋砧之悽不能比其瀏亮也(同上)
東坡以黃子木拄杖為弟子由生日之壽(志林)
過姪寄椰子冠(欒城集)
椰子外包棕皮内有堅殼可為椀最小者為酒杯尤
貴入蠱鄕用椰器遇毒即裂今皆鑲而用之失其性
矣(雜記製按椰子出瓊州而器則廣州)
有一種石椰生子絶小止可作酒杯白色者尤貴注
酒遇毒輙沸起或至爆裂唐李衛公征蠻時常佩一
椰杯於玉帶環中其大者為瓢為椀皆可通用(廣州志)
廣木多癭以荔枝癭為上作旋螺文微細如絲以作
星冠頗有仙致雕作小器亦佳(同上)
皂莢樹羅浮極多神仙傳云葛仙翁斬皂莢樹為杯
以盛酒酒味益妙(羅浮志)
㯽榔合南人喜食㯽榔至以銀錫作小合如銀鋌樣
中為三室一貯灰一貯藤一貯㯽榔(虞衡志)
鼻飲杯南人習鼻飲有陶器如杯椀㫄值一小管以
鼻就管吸酒漿暑月以飲水(同上)
蠻椀以木刻朱黑間漆之侈腹而有足如敦瓿之形
竹釜猺人所用截大竹筒以當鐺鼎食物熟而竹不
熸蓋物理自爾非異也(同上)
黎刀海南黎人所作刀長不過一二尺靶乃三四寸
織細藤纏束之靶端插白角片尺許如鴟鴞尾以為
飾(同上)
蠻鞍西南諸蕃所作不用韉但空垂兩木鐙鐙之狀
刻如小龕藏足指其中恐入榛棘傷足也後鞦鏇木
為大錢纍纍貫數百狀如中國騾驢鞦(同上)
蠻鞭刻木節節如竹根朱墨間漆之長纔四寸其首
有鐵環貫二皮條以策馬(同上)
花腔腰鼓以土為鼓腔村人專作窑燒之油畫紅花
紋以為飾(同上)
銃鼔狀如腰鼓腔長倍之上銳下侈亦以皮鞔植於
地坐拊之(同上)
銅鼔古蠻人所用南邊土中時有掘得者相傳為馬
伏波所遺其製如坐墩而空其下滿鼓皆細花紋極
工緻四角有小蟾蜍(同上按廣州志云粤俗凡遇嘉禮必用銅鼔以節樂又有小者)
(名曰鐺詳見雜事志)
黎金形似銅鼔而匾小上有三耳黎人擊之以為號
(瓊州志)
錫出惠州者謂之上點銅錫鑛入爐必用芋艿鍊之
方鎔成汁無芋則不成也性堅而清以製器用最精
工人亦極精巧他省之匠不能及也(雜記州按錫器以廣所造為)
(良諺曰蘇州樣廣州匠香犀象蜃瑇瑁竹木藤漆諸器俱甲天下冶則佛山陶則石灣皆良工也又能倣)
(取西洋諸法製為機巧之器)
自鳴鐘本出西洋以索轉機機激則鳴晝夜十二時
皆然(廣州志)
機銃西洋所製僅長尺許外以鐵篐束之函火石如
荳旁置鐵牙戛火立發弢藏衣衱之間(同上)
繞指鬱刀出自日本國卷之首尾相連舒之勁直自
若可以穿鐵甲洞堅石上有龍虎細文或旋螺花或
芝蔴雪花刀頭凡作二層一置金羅經一置千里鏡
今澳門有之(同上)
白銅鎖潮陽銅匠制最工價值三百錢(潮州志)
石器出高要黃江各器俱有制作精巧(肇慶志)
陶器出陽春新興皆閩人效龍泉為之然不能精也
(同上)
竹器出高要新橋諸鄉(同上器又惠州志竹出長樂)
纏㯶器為酒壺茶甌之屬(瓊州志)
漆器壘漆雕漆有剔紅剔黑諸色(同上)
藤器出萬州(同上)
金剛子產瓊山圓如彈堅實不朽為數珠(同上)
連州為篦為傘為扇皆取其堅(連州志)
幣(布帛常物也粤產亦微有異精者行天下粗者不出其境至乃洋布黎單陸離五色中州)
(所售皆繇粤通其貨幣云)
周穆王時獻火浣之布(列子)
崑崙之墟有炎火之山山上有鳥獸草木皆生於炎
火之中故有火浣布非此山草木之皮枲則其鳥獸
之毛也(搜神記)
南海商人賫火浣布三端杰公遙識之曰此火浣布
也二是緝木皮所作一是績鼠毛所作以問商人具
如杰公之說因問木鼠之異曰木堅毛柔是别也(梁四)
(公記)
日南蠶八熟(俞益期牋粤按廣州志云廣蠶歲七熟閏則八熟中第八蠶皆可為絲所謂)
(珍蠶也肇慶志云土繭絲每歲六熟瓊州志云瓊郡歲止一蠶)
南海有龍綃宫泉先織綃之處出鮫綃紗一名龍紗
有白之如霜者其價百餘金以為服入水不濡揚
州有蛇市市鬻珠玉而雜貨鮫布鮫人卽泉先也又
名泉客(述異記)
紗之至輕薄者曰輕容即今之銀條紗類也(齊東野語按)
(唐書音訓輕容無花薄紗也即子虚賦所謂纖羅霧榖而惟廣中所作輕明若空蓋鮫人之遺製)
粤緞之質密而勻其色鮮華光輝滑澤故凡西北風
沙飛揚之處緞生絲者風吹易裂熟絲者塵粘即垢
粤緞為宜所以珍貴然必吳蠶之絲所織若本土之
絲則黯然無光色亦不顯止可行於粤境遠賈所不
取(廣州志絲按廣中必用吳蠶故貿者皆自浙中)
粤紗金陵蘇杭皆不及然亦用吳絲方得光華不褪
色不沾塵皺折易直故廣紗甲於天下緞次之以土
絲織者謂之絲紗價值亦賤(同上)
潮紗出自潮州乃土絲所織其輕如綃其色亦顯都
用生絲不數月卽裂暑天宜之亦有熟絲者其質柔
而不任用作夾衣亦可佛山紗亦以土絲織成花樣
皆用印板生絲易裂熟絲易毛(同上)
牛郎綢質重而細密本於紅女所自織近來漸以疎
薄矣(同上)
女兒絹閨中處子性慧而心靜耑精畢巧故極輕細
而又堅韌今止存其名不復出於閨中之手(同上)
程鄕繭綢為嶺南所貴野蠶絲所織其蠶實分畦而
養如椒柘之類以某樹葉飼之即名某繭綢無定名
文昌繭其蠶惟食山栗葉絲堅韌而綢佳服之無斁
新興繭亦然至南海官窑順德龍江劣矣(同上)
繭布以羅浮大蝴蝶繭所織者為上餘野繭織者不
及(同上)
越王使國中男女入山採葛作黃絲(吳越春秋)
粤中恒燠以葛苧為常服絺綌俱有而細者特行於
四方所謂廣葛也以雷葛為最雷葛之精者細滑而
堅色若血牙為錦囊葛其出博羅者為善政葛潮陽
者為鳳葛出瓊州澄邁臨高樂會者為美人葛出陽
春者為春葛出廣州者為龍江葛皆絟葛也其尤細
者為女兒葛出增城纖如蟬翼卷其一端可入筆管
未字之少女織之故名然日曬則皺水漬則蹙經年
成疋今絶無而僅有矣(纂舊志)
葛布產韶州杜詩云韶州白葛輕(韶州志)
白越細布也(越絶書)
綀子出兩江州峒大略似苧布有花紋者謂之花綀
土人亦自貴重(虞衡志粤按綀緂皆出粤西而東亦有之)
緂亦出兩江州峒如中國線羅上有徧地小方勝紋
(同上)
新會之苧布甲於天下卽江西之荆谿出者亦所不
逮其色如玉其縷如絲勝於紗羅價值亦貴(廣州志)
魚凍布東莞女子以絲兼苧為之柔滑而白若魚凍
凡紗羅浣後則黃此布愈浣愈白(同上)
蠻人不蠶採木棉為絮皮篔簹竹剝古緣藤績以為
布(裴淵廣州記)
竹練布(見草木狀及竹譜)
丹竹亦曰單竹節長二尺練以為麻織之是名竹布
故曰南越食竹衣竹(廣州志州竹布出韶)
吉貝布土人於中春種吉貝核五六粒一坎以土掩
之五月即生花結子殼内藏三四房烈日中房開有
棉花垂下潔白如雪絞去其核紡以為布細膩精密
輕如蠶紙又名白㲲布若初結子時遇雨則房不開
而無棉故不能常得頗為珍貴云(同上)
䋔布極厚實又有廣福布鵝毛布兼絲布(瓊州志)
㯽榔布有一種山㯽榔葉如蘭大三指許長可數尺
淡白中微帶紅紫績為布似葛而輕(廣州志)
蕉葛不花不實人家沿山溪種之老則斫置溪中揉
其筋織為布亦有粗細產高要廣利寶查等村者佳
然一年即黑而脆遜葛遠矣(雜記)
蕉可為布者曰布蕉亦曰蕉麻多種山間土瘠石密
之處則絲堅韌可以為布其經以蕉其緯以絲夏日
之服也出高要長樂者佳唐時曾貢蕉布云(廣州志)
重南越之毭&KR2733;(揚雄蜀記&KR3756;按毭&KR2733;卽今之&KR3883;)
大秦國以野繭絲織成氍㲣以羣獸五色毛雜之為
鳥獸人物草木雲氣千奇萬變惟意所作上有鸚鵡
遠望軒軒若飛(異物志)
氍㲣白㲲毛織也近出南越(廣志)
蠻氊出西南諸蕃蠻人晝披夜卧無貴賤人有一番
(虞衡志)
黎幕出海南黎峒人得中國錦綵拆取色絲間木棉
挑織而成每以四幅聯成一幕(同上)
黎單亦黎人所織青紅間道木棉布也桂林人悉買
以為卧具(同上)
黎被出儋瓊名為被實厚毯也黎&KR3664;黎人以蔽下體
紫花帨儋織者佳又有假錦帨(瓊州志)
黎錦出瓊州以吳綾越錦拆取色絲間以鵝毳絲線
織成人物花鳥詩字濃麗燦爛可以為衾褥幛幕以
有金絲間錯者為上(廣州志京按嶺南錦綺不若中州故西雜記云尉佗獻高帝)
(鮫魚荔枝高祖報以蒲桃錦四匹今黎錦亦是拆取綵絲復加組織非能為錦也)
瑣里國產撒哈剌布以毛織之蒙茸如氊毼有紅綠
二色(明統志)
滿剌加出鎖袱哈烈亦出一名梭服鳥毳為之紋如
紈綺(同上)
鵝毛被南蠻多選鵝之細毛夾以布帛絮而為被復
縱橫納之(北戶錄云如稻畦衲之)其溫柔不下於挾纊也俗云
鵝毛被暖而性不偏冷宜覆嬰兒兼辟驚癎(嶺表錄異)
西洋紙被長丈餘圓如繭而空其首細看無縫色白
如綿云寢其中可以禦寒(雜記)
廣東通志卷五十二
