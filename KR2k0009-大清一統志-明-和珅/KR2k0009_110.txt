大清一統志
金華府(二)
︹名宦︺︹晉︺丁潭(山陰人元帝時為東陽太守以清潔見稱)顏含(瑯琊莘人元帝時為東陽)
(太守簡而有恩明而能斷)山遐(河内懷人康帝時為東陽太守為政嚴猛帝詔曰東陽頃來竟)
(囚每多入重豈郡多罪人將箠楚所求莫能自固耶遐處之自苦郡境肅然)范汪(順陽人咸)
(安中為東陽太守大興學校甚有惠政)袁宏(陽夏人為東陽太守時謝安為揚州刺史祖道)
(治亭執宏手取一扇授之曰聊以贈行宏應聲答曰輙當奉揚仁風慰彼黎庶太元初卒扵官)殷
仲文(長平人義熙中為東陽太守多惠政)︹南北朝︺︹宋︺蔡興宗(考城人孝武時)
(為東陽太守舊有鄉射禮久不復修興宗行之禮儀甚整)︹齊︺蕭崇之(蘭陵人仕齊為東陽)
(太守以幹能顯政尚嚴厲永明中富陽唐寓之反破東陽崇之死之)沈約(武康人隆昌元年為)
(東陽太守)王志(臨沂人爲東陽太守郡獄有重囚十餘人冬至日悉遣還家過節皆反惟一人)
(失期司獄以爲言志曰此是太守事主者勿憂明旦果自詣獄辭以婦孕吏民皆歡服)︹梁︺王
承(臨沂人武帝時爲東陽太守爲政寬厚吏民悦之時朱异當朝車馬填門魏郡申英常指异門)
(曰此中能不至者惟大小王東陽小東陽即承弟穉也)何遠(東海郯人武帝時爲東陽太守)
(疾強富如仇讐視貧細如子弟特爲豪右所畏憚及去東陽經年歲口不言榮辱士類益以此多之)
席闡文(臨涇人武帝時爲東陽太守在郡有能名冬至悉放獄中囚依期而至)何炯
(灊人嘗慕恬退不樂仕進從叔昌㝢勸之遂解褐尋爲永康令以和理稱)︹陳︺章昭達(武康)
(人武帝時留異據東陽帝患之乃使昭達爲長山令居其心腹後卒擒異)︹唐︺崔義元(武城)
(人永徽中爲婺州刺史時睦州女子陳碩貞舉兵反圍婺州義元署崔元籍爲先鋒而自統衆繼進)
(至下淮戍擒其諜數十人於是士卒齊力賊衆大潰斬首數百級歸者萬計獲碩貞斬之餘黨悉平)
李嗣貞(趙州柏人高宗時補義烏令有政譽)杜暹(濮陽人擢明經第補婺州參軍秩滿)
(歸吏以紙萬番贐之暹為受百番衆歎曰昔清吏受一大錢何異哉)王仲舒(并州祁人元和)
(中為婺州刺史時州旱疫人多徙死閭里幾空仲舒在任五年克增戶口又按劾贓吏州部肅清)
于興宗(高陵人補東陽令廉靜和易吏民安之)黃碣(閩人初為彰州刺史尋徙婺州)
(治有績董昌為威勝軍節度使表碣自副及昌反碣直諫遇害)︹宋︺段少連(開封人仁宗時)
(知金華縣通敏有才遇事無大小決遣如流不為權勢所屈)李南公(鄭州人調浦江令郡)
(猾吏恃守以陵縣不輸負租南公捕繫之守怒通判為謝曰能按郡吏健令也卒寘諸法)蘇頌
(丹陽人熙寕間知婺州遷州學於子城南頌初赴官泝桐江水瀑迅舟横欲覆母在舟中幾溺矣頌)
(哀號赴水救之舟忽自正母甫及岸舟乃覆人以為純孝所感)蕭振(平陽人政和中方臘寇東)
(南振調婺州兵曹兼功曹時盜賊所在猖獗婺卒揚言欲叛應賊官吏震恐振選土兵強勇者幾千)
(人日習武以備蓄異謀者懾息嘗議城守振請以錢數萬緡傭工板築未數月城壘屹然)姚舜
明(嵊縣人宣和初盗發青溪連陷杭睦衢婺處歙六州以舜明判婺州權州事招集流亾兵數千)
(餘人賊入境晨登義烏門城壁飛矢雨集舜明親率從兵以石擊賊既而引兵出戰賊遂大潰)蘇
遲(眉山人建炎初以直秘閣知婺州言本州上供羅歲增五萬餘疋民實不堪詔減其半)黃
友(平陽人攝婺州兵曹婺寇作守欲為殄滅之計友請往諭之既次浦江賊望風解去一境帖然)
(婺人圖像祀之)吳表臣(永嘉人紹興中知婺州會大饑先發常平米賑貸之然後以聞郡人)
(德之課最)王居正(維揚人紹興中知婺州奏免歲增貢羅及御炭高宗曰守臣愛百姓皆如)
(此朕復何憂)辛次膺(萊州人紹興中知婺州為政貴清淨先德化人稱其不煩)汪大
猷(鄞人紹興間授金華縣丞爭財者諭以長幼之禮悦服而退李椿年行經界法約束嚴甚檄大)
(猷覆視龍游縣大猷請不實者得自陳母遽加罪)汪綱(黟縣人紹興中知蘭谿縣決摘如神)
(歲旱郡倚辦勸分綱請假常平錢為糴本使得循環迭濟又躬勸富民浚築塘堰大興水利饑者得)
(食其力全活甚衆部使列為一道荒政之冠以言去邑人相率投匭直其事綱力止之後以直秘閣)
(知婺州改提點浙東刑獄慮囚至婺州有奴挾刃欲戕其主不遇而殺其子妄牽連徑出斬之)汪
應辰(玉山人紹興中知婺州郡積欠上供十三萬緡朝廷命憲漕究治應辰謂急則憂民乃與)
(諸邑蠲宿逋去苛歛定期會窒滲漏悉為補發)趙不&KR1418;(宋宗室紹興中調金華丞治縣豪何)
(汝翼械請諸郡編隸他州邑人慴服)林光朝(莆田人尹焞弟子南渡後以理學倡東南)吳
芾(仙居人孝宗時知婺州勸民義役金華長仙鄉民十有一家自以甲乙第其產相次執役幾二)
(十年芾輿致十一人者與合宴更其鄉曰循理里曰信義以褒異之)李椿(永平人孝宗時知婺)
(州會詔市牛筋五千觔椿奏一牛之筋纔四兩是欲屠二萬牛也上悟為收前詔)洪邁(番陽)
(人孝宗時知婺州金華田多沙勢不受水邁奏治境内陂湖八百三十七所婺軍素無律邁以計逮)
(捕四十有八人戮首惡二人餘黔撻有差莫敢譁者事聞上與輔臣曰不謂書生能臨事達權特遷)
(敷文閣待制)蕭燧(臨江人淳熙中自嚴州移知婺州父老遮道幾不得行送出境者以千數)
(婺與嚴隣人熟知條教不勞而治歲旱浙西常平司請移粟於嚴燧謂東西異路不當與然安忍於)
(舊治坐視為請諸朝發太倉米賑之)李彥穎(德清人淳熙中知婺州勤約有惠政禁民屠牛)
(蠲屬縣税十三萬緡)趙善湘(濮安懿王五世孫開禧元年通判婺州有招茶寇功)趙必
愿(汝愚之孫端平初以直秘閣知婺州至郡免催紹定六年分小戶綾羅錢三萬緡立淳良頑慢)
(二籍勸懲人戶措置廣運倉及諸倉積穀奏乞寬減内帑綾羅申省免用舊例豫解諸色窠名錢罷)
(開化税場)吳昌裔(中江人嘉熙間知婺州婺告旱乃減騶從供帳遣僚佐召邑令周行阡陌)
(蠲粟八萬一千石錢二千五萬緡以慰婺民)常楙(臨邛人淳祐間調婺州推官疏決滯訟以)
(剸繁裁劇稱所至公廉自持故人言常侍郎不受錢)陳塏(嘉興人淳祐中知婺州進寶章閣直)
(學士再知州興學好士民愛戴之)︹元︺周自強(臨江人泰定時遷義烏尹周知民情而性)
(度寬厚不為刻深民有以爭訟訴於庭者知其曲直未遽加以刑反覆開譬之不悛然後䋲之以法)
(民間田税之籍多失實自強出令履畝覈之吏不能欺由是政治大行聲譽籍甚)許廣大
(天台人至正間為武義尹有循聲他邑訟不決者咸請質焉熟溪水潰築石堤以捍之民稱許公堤)
徐永益(平陽人至正間為金華尹王禕嘗曰婺之屬縣六十年為令而有循良名者得三人)
(焉義烏周自強武義許廣大金華徐永益)︹明︺王宗顯(和州人太祖初克婺州改州為寕越)
(府以宗顯知府事宗顯故儒者博涉經史開郡學聘葉儀宋濓為五經師戴良為學正吳沉徐原等)
(為訓導自兵興學校久廢至是始聞絃誦聲未幾卒官)王興宗(秣陵人太祖初下婺以興)
(宗知金華縣事興宗故隸人也李善長等皆以為不可太祖曰興宗從我久勤廉能斷儒生法吏莫)
(先也居三年果以治行聞)王允誠(洪武初以清軍總管知義烏縣時承兵燹後廬井蕩然允)
(誠修舉拊循不期月而民安堵縣當孔道民苦軍士侵擾為立法䋲之害頓息凡營造及軍需供億)
(事事規措有方尋擢南安守去民涕泣擁留至馬不得行)魏處直(益都人洪武中知永康縣)
(持身廉儉剖決精明民歌訟之)黃紹欽(交州吳川人洪武中為永康縣宋濓稱其真廉且惠)
(有古循吏風)宋哲(恩縣人永樂初知蘭谿縣為治嚴明豪猾屏跡陞戶部郎中父老詣闕乞)
(留詔從之)黃仲芳(建安人永樂中知東陽縣凡雜賦於民者悉奏罷之縣南山有虎患仲芳)
(為文禱於神越三日有二虎來伏南門外殺之害遂絶)劉實(安福人正統初授金華府通判)
(適歲大旱請蠲租且贖還饑民女子義門鄭氏族大不能自給又買馬出丁供山西郵傳困甚亦以)
(實言獲免)劉傑(樂平人正統三年任義烏縣丞為政識大體嘗因旱奏請蠲糧上封事十條採)
(行其九秩滿民詣闕乞留)繆樗(溧陽人成化中知東陽縣履畝繪圖飛詭之弊一清歷五載政)
(平訟理)劉&KR0581;(涪人正德中為金華知府舉治行卓異未及遷即告歸)李一元(建德)
(人嘉靖中知金華府周知吏胥姦偽訟者情得自達曲直立辨賦税酌輕重爲後先令縣官與民期)
(約未嘗遣役下縣)汪道昆(歙縣人嘉靖中知義烏縣絶侵漁抑豪強辨冤獄盗賊屏息尤)
(重學校所舉拔多爲名流)文元發(長洲人萬歷初知浦江縣善折獄凡上官疑難案牘數委)
(決焉歲當丈量履畝畫魚鱗圖丹吏弊一清時通浙得羨田千畝請以羨米充羨田議下行之)解
學龍(興化人萬歷中任金華府推官居官持大體不爲苛察吏畏民懷奸宄懾息)周士
英(武進人萬歷中知義烏縣清介有守以治最擢吏部主事)莊起元(武進人萬歷中知浦)
(江縣甫視事察知左右叢奸置之法讞斷摘伏如神而於百姓多所矜釋暇則進諸生談論經藝設)
(學田建書院士皆感奮)
︹本朝︺張安豫(華亭人順治三年知金華府時府境初下民多竄伏山谷安豫設法招徠戢暴)
(兵嚴告訐寬免力役民得少休府學及鼓樓皆燬於兵次第建造修通濟橋以通行旅石壩圯復修)
(築之民獲水利治行推第一)孫家棟(安邱人順治十七年知義烏縣剖決如神奸豪俱歛)
(迹)徐喆(廣昌人康熙九年任蘭谿縣丞有惠政十三年攝武義縣事甫月餘閩賊陷城死之)
(事聞贈按察司僉事賜祭葬)張元會(武寕人知湯溪縣值閩亂悉心守禦計誅叛逆)
(邑賴以全)李忱(安邑人康熙十三年知金華府下車即除民疾苦值閩變甌括望風響應賊兵)
(數萬屯積道山忱孤域獨守爲浙東屏翰以勞卒官)趙泰甡(膠州人康熙三十一年知金華)
(縣剔除里遞及採買之累邑民德之)
︹人物︺︹秦︺顔烏(烏傷人事親孝有羣烏銜鼓集所居之異一說羣烏啣土助成父冡詳古蹟烏)
(傷故城下)︹漢︺楊璇(字機平烏傷人兄喬歷官尚書桓帝愛其才貌詔妻以公主喬不食而死)
(璇舉孝廉靈帝時爲零陵太守是時蒼梧桂陽猾賊相聚攻郡縣璇制馬車兵車尅期會戰奔突賊)
(陣羣盜駭散郡境以清三遷爲渤海太守所在有異玫以事免後拜尚書僕射以病乞骸骨卒於家)
駱俊(字孝遠烏傷人有文武才幹少為郡吏察孝廉𥙷尚書郎擢拜陳留相值袁術僭號羣賊)
(並起俊厲威武保疆境賊不敢犯養濟百姓歲獲豐稔後術軍衆飢困求糧俊疾惡術不應術怒密)
(使殺之)︹三國︺︹吳︺畱贊(字正明長山人少為郡吏與黃巾賊帥吳桓戰手斬之贊一足)
(被創遂屈不伸後引刃自割其筋足伸創愈凌統聞而壯之乃表薦贊累有戰功稍遷屯騎校尉好)
(規諫直言不阿旨孫權憚之諸葛恪征東興贊為前部大戰魏師遷左將軍孫浚征淮南拜左護軍)
(道病卒)駱統(字公緒俊之子為孫權騎都尉常勸權以尊賢接士育民阜財權深加意焉累)
(遷偏將軍黃武初曹仁攻濡須使别將襲中洲統拒破之封新陽亭侯)斯敦(烏傷人父偉為)
(廷尉失機議當坐死敦叩閽泣血乞以身代吳主嘉其孝赦偉罪仍旌其門)︹晉︺許孜(字季)
(義吳寕人師事會稽孔冲受詩書禮及孝經論語冲亡孜為制服三年二親殁柴毁骨立建墓於縣)
(之東山躬自負土每一悲號禽鳥翔集宿墓所手植松栢亘五六里時有鹿犯松裁孜悲歎曰鹿獨)
(不念我乎明日忽見鹿為猛獸所殺置於所犯栽下猛獸即於孜前自撲而死自後樹木滋茂無犯)
(者孜乃立宅墓次朝夕奉亡如存元康中郡察孝廉不起邑人號其居曰孝順里子生亦有孝行家)
(於墓側圖孜像朝夕拜焉)︹南北朝︺︹宋︺樓惠明(字智遠長山人立性貞固有道術居)
(金華山舊多毒害自惠明居之無復辛螫之苦藏名匿跡人莫之知宋明帝齊高帝召俱不至文惠)
(太子在東宫苦延方至尋辭歸)︹梁︺龔孟舒(東陽人通毛詩善談名理仕梁為潯陽郡丞元)
(帝在江州師事之陳天嘉中官至中大夫)︹唐︺駱賓王(義烏人七歲能賦詩與王勃楊烱盧)
(照隣以文章齊名號為四傑歷武功長安主簿武后時數上書言事除臨海丞棄官去李敬業起兵)
(署為府屬為敬業傳檄天下斥武后罪后見之曰宰相安得失此人敬業敗亡命不知所之中宗時)
(詔求其文得數百篇)張志和(字子同金華人始名龜齡年十六擢明經第以策干肅宗命待)
(詔翰林授左金吾衞錄事參軍因賜名後坐事貶南浦尉致還居江湖自稱烟波釣徒又號元真子)
(帝嘗賜奴婢各一志和配為夫婦號漁童樵青顔真卿刺湖州志和往來苕霅間李德裕嘗稱其隱)
(而有名顯而無事不窮不達嚴光之比云)馮宿(字拱之東陽人父子華廬親墓有靈芝白兔號)
(孝馮家宿擢進士第累拜河南尹擢東川節度使完城郭增兵械息水患一方賴之卒諡曰懿弟定)
(字介夫與宿齊名人以方漢二馮)舒元輿(東陽人元和中第進士擢監察御史按劾無所)
(縱累遷御史中丞奏辨明審尋拜同中書門下平章事與甘露之難)陳太竭(浦陽人親亡即)
(墓手植松柏衰絰終身形質枯瘁哀哭不輟每奠果肴烏鳥不啄)︹宋︺胡則(字子正永康人)
(果敢有材氣進士起家轉憲州錄事參軍入奏太宗因問邊策對稱旨歷典七州更六路使者節所)
(臨有績以兵部侍郎致仕嘗奏免衢婺二州丁身錢民懷其德立像祀之)滕元發(字達道東)
(陽人初名甫性豪雋九歲能賦詩舅范仲淹見而奇之第進士通判湖州歷御史中丞神宗知其誠)
(藎事無巨細輙問之元發隨事解答不少嫌隱徙定州入覲力言新法之害歷知青州應天府齊鄧)
(二州貶居筠州哲宗即位屢遷太原威行西北號稱名帥以龍圖學士知揚州卒諡章敏)徐無
黨(永康人從歐陽修學文章皇祐中以南省第一人登進士第仕止郡教授所著有五代史注)
錢遹(字德循浦江人熙寕進士通判越州攝府事纔二日獄為一空建中靖國初擢殿中侍御)
(史出提舉湖北常平興利除害發奸摘伏風采凛然)梅溶(其先吳興人五季時遷浦陽溶以儒)
(受薦為單州助教年七十餘攝松陽丞宣和初盜發青溪據歙睦衢婺處相繼陷兵及境溶死之從)
(子執禮言於朝官其二子)梅執禮(字和勝浦江人第進士調常山尉以薦為武學博士累遷)
(禮部尚書以忤王黼出知蘄州又奪職欽宗立召除吏部尚書旋改戶部金人圍京師執禮勸帝親)
(征而請太上帝后皇后太子出避用事者阻之及車駕再出執禮與宗室子昉諸將吳革等謀集兵)
(奪萬勝門夜擣金帥帳迎二帝歸范瓊泄其謀故不克而死高宗即位加贈資政殿學士諡曰節愍)
項德(武義人充郡禁卒宣和間盜陷婺城縣亦隨没德率潰卒破賊屯於城隍祠東抗江蔡西)
(拒董舉北扞王國大小百餘戰俘馘無算賊目爲項鷂子適王師至德引衆合會賊盡銳邀黃姑嶺)
(下德戰死邑人哭聲震山谷圖像歲時祭之)宗澤(字汝霖義烏人幼有大志登元祐進士靖)
(康元年知磁州從羸卒十餘人單騎就道至則繕城池修器械募義勇爲固守計康王再使金澤力)
(止之詔爲副元帥將兵與金人數十戰皆大敗之會金人逼二帝北行澤提軍趨滑欲徑渡河據其)
(歸路邀還二帝而勤王之兵無一至者仍移師近都累表勸進王即位於南京澤入見涕泗交頤陳)
(興復大計除龍圖閣學士京城留守兼開封尹屢破金兵威聲日著北方聞其名尊憚之呼曰宗爺)
(爺方與諸將尅期大舉前後請上還京二十餘奏每爲黃潛善等所抑憂憤疽發於背連呼過河者)
(三而卒贈觀文殿學士通議大夫諡忠簡)潘良貴(字子賤金華人以上舍釋褐歷秘書郎時)
(蔡京父子欲引致良貴謝絶之尋提舉淮南路常平靖康元年召還賜對極言何㮚唐恪等不可用)
(坐黜高宗即位召爲左司諫請誅判命偽黨又乞封宗室賢者以壯國體巡幸維揚養兵盛以圖恢)
(復黃汪惡其言久之除考功郎宰相吕頤浩欲引入兩省良貴正色曰親老方欲乞外遂出知嚴州)
(未幾請祠起為中書舍人除徽猷閣待制提舉亳州明道宫歸十年不出家居貧甚秦檜諷令求郡)
(不答卒年五十七良貴剛介清苦壯老一節諫疏多焚藁僅存雜著十五卷)鄭剛中(字亨)
(仲金華人登進士甲科累官殿中侍御史充陜西分畫地界使金使欲盡取階成岷鳳秦商六州剛)
(中力爭止割秦鳳之半尋除四川宣撫副使移司於利州省費百萬奏蠲四川雜征於階成二州營)
(田抵秦州界凡三千餘頃歲收十八萬斛又分利州為三路命大將吳璘楊政郭浩為安撫在蜀六)
(年儲蓄豐積金不敢犯與宗澤齊稱以忤秦檜落職徙封州檜死復官卒諡忠愍)范浚(字茂)
(明蘭谿人紹興間舉賢良方正以秦檜當國不起閉門講學篤志求道嘗著心箴學者稱為香溪先)
(生有文集二十卷)王淮(字季海金華人紹興進士為臨海尉朱倬舉監察御史遷右正言條)
(奏宰相湯思退罪數十遂策免又奏為治之策治内有三治外有四上深嘉歎淳熙八年拜右相兼)
(樞密事樞密都承旨王忭怙寵為姦淮極陳其罪斥之章穎論事狂直上將罷黜淮曰陛下樂聞直)
(言士大夫以言相尚此風可賀也進拜左丞相已而上章求去加觀文殿大學士判衢州力辭改提)
(舉洞霄宫卒贈少師諡文定)葉衡(字孟錫金華人紹興進士知於潛縣治為諸邑最擢知常)
(州除太府少卿奏募民耕合肥瀕湖田四十里倣營田官私各收其半累除樞密都承旨命按視江)
(淮措置軍民得治兵之要歷拜參知政事奏牧守將帥必擇才久任拜右丞相兼樞密使湯邦彥譖)
(之罷相謫官邦彥以罪竄復官與祠卒衡負才足智兵事甚悉贈資政殿學士)陳良祐(字天)
(與金華人紹興進士累遷右司諫首論會子之弊願損内帑以紓民急上從之軍民翕然上銳意圖)
(治良祐勸覽貞觀政要帝曰卿亦當以魏徵自勉左相丁外艱詔起復良祐言起復非正理宜使之)
(終喪遂寢歷吏部尚書時議遣北使請地良祐奏請地乃起釁之端必須遣使則祈請欽宗梓宫猶)
(為有辭奏入忤旨貶瑞州居住淳熙四年起知徽州除敷文閣待制知建寕府卒)潘景憲
(字叔度金華人隆慶初進士以親老力請太平州教授宰相歎為不可及與吕祖謙同榜而齒加長)
(聞其論說遂執弟子禮遭父喪廬墓三年服除遂不復仕所著有記纂淵海)林大中(字叔)
(和永康人紹興進士累遷殿中侍御史紹熙二年春雷電交作詔訪時政闕失疏言陰勝陽之明騐)
(當辨邪正母使女謁得行小人得間君子又疏言宗室汝愚之賢當召上從其言尋以言不行求去)
(知寕國府移贑州寕宗即位召還韓侂胄請内交却之會彭龜年論侂胃有旨侂胄與内祠龜年與)
(郡大中請留龜年經筵而斥侂胄外任不聽出知慶元府俄削職歸侂胄誅起僉書樞密院事卒贈)
(資政殿學士諡正惠所著有奏議外制文集三十卷)鄭綺(字宗文浦江人事親孝父照繫獄當)
(死綺上書請以身代事遂白母病攣抱持苦嬰兒三十年不懈綺臨没戒子孫母分財異爨乾道間)
(賜號冲素處士四世孫德珪德璋孝友天至宋亡德璋為仇家所陷德珪以身代弟德璋慟絶者數)
(四負骨歸葬廬墓再期每一悲號烏鳥皆翔集不食後人皆同居元至大中表其門明洪武二十六)
(年遣官簡拔其家子弟年二十以上者二十四人赴京選用)應孟明(字仲實永康人隆興)
(初進士歷官樂平縣丞輪對帝嘉獎拜大理寺丞故大將李顯忠之子家僮溺死有司誣以殺人逮)
(繫三百家孟明察其冤白釋之進直秘閣知靖江府兼廣西經略安撫民病鹽法孟明條具驛奏除)
(其弊寕宗即位拜太府卿尋權吏部侍郎卒孟明以儒學奮身受知人主官職未嘗幸遷韓侂胄嘗)
(遣客誘以諫官俾誣趙汝愚孟明不答士論重之)應純之(孟明子嘉泰進士歷知楚州兼)
(京東經略安撫使見北軍屢捷謂中原可復密聞於朝丞相史彌遠鑒開禧之事不欲大舉苐勅立)
(忠義軍令就節制己而擢兵部侍郎金人内侵力戰死之)喻良能(字叔奇義烏人舉進士第)
(補廣德尉調鄱陽丞遷國子監主簿進忠義傳二十卷通一百九十人乞授之將帥孝宗嘉歎尋除)
(太常丞兼工部郎官致仕鄉人表其里曰郎官里)吕祖謙(字伯恭金華人尚書右丞好問)
(之孫也祖謙學本之家庭有中原文獻之傳長從林之奇汪應辰吳憲游既又友張栻朱子講索益)
(精初廕補入官後舉進士復中博學宏詞科調宗學教授尋除太學博士兼國史院編修實錄院檢)
(討官輪對勉孝宗留意聖學及恢復大事歷官著作郎直秘閣祖謙學以關洛為宗而旁稽載籍不)
(見涯涘朱子嘗言學如伯恭方是能變化氣質其所講畫將以開物成務居家之政皆可為後世法)
(學者稱東萊先生理宗朝諡曰成嘉熙二年改謚忠亮景定二年從祀孔廟)吕祖儉(字子)
(約祖謙弟受業祖謙如諸生監明州倉將上會祖謙卒乞終期喪寕宗即位除太府丞韓侂胄用事)
(趙汝愚罷相祖儉上封事極論安置吉州遇赦量移高安尋卒在謫所讀書窮理賣藥以自給每出)
(必草履徒步為踰嶺之備所為文有大愚集嘉熙初諡曰忠)吕祖泰(字泰然祖儉從弟性)
(疏達尚氣誼慶元初祖儉以言事安置端州祖泰徒步往省之留月餘祖儉殁乃詣登聞鼓院上書)
(論侂胄有無君之心請誅之以防禍亂又請誅蘇師旦罷陳自強用周必大書出中外大駭有旨拘)
(管連州尋杖之百配欽州牢城侂胄誅詔雪其冤特補土州文學改授迪功郎監南嶽廟喪母無以)
(葬至都謀於諸公得寒疾卒)喬夢符(字世用東陽人從吕祖謙學登淳熙進士知徽州歙)
(縣累官大理正鞫獄嚴明不畏權勢除監察御史姦佞為之歛跡)陳黼(字斯士東陽人少從)
(吕祖謙游永康林大中聞其賢以女妻之登淳熙進士性恬靜有守官至著作郎貧無室廬而能不)
(改其樂終參議有文集二十卷)邵囦(字萬宗蘭谿人登淳熙進士授郴州教授改潭州朱子帥)
(湖南薦其學行有文學自將誨誘不倦之語所著有禮記解讀易管見等書)葛洪(字容父東)
(陽人從吕祖謙學登淳熙進士為工部員外郎上疏言當今將帥諸弊乞加嚴飭上下振厲以求更)
(新帝嘉納之累遷參知政事封東陽郡公以資政殿大學士致仕卒謚端獻杜範稱其侃侃守正有)
(大臣風)徐僑(字崇甫義烏人淳熙進士調上饒主簿登朱子之門子稱其明白剛直命以毅)
(名齋入為秘書省正字直寶謨閣以忤史彌遠劾罷端平初召遷秘書少監太常少卿手疏數千言)
(皆感憤剴切除兼侍講開陳友愛大義皇子竑得復爵請周惇頤程顥程頤張載朱子從祀趙汝愚)
(侑食寕宗帝皆如其請遷工部侍郎以寶謨閣待制奉祠卒諡文清)葉由庚(字成父義烏人)
(從徐僑學蚤夜窮探經旨騐之躬行僑謂人曰吾道為有托矣金華何基王柏相與貽書辨析至無)
(虛月平生不務著書惟研濓洛諸儒之說以教人學者宗之)王介(字元石金華人從朱子吕)
(祖謙游登紹興元年進士除國子錄上疏言陛下於夀皇孝敬不可久闕孝宗崩又力請上過宫執)
(喪言辭激切寕宗即位疏言陛下即位未三月策免宰相遷易臺諫悉出内批非治世事韓侂胄疑)
(介詆己出知邵武軍會學禁起姚愈劾介黨偽學謫主台州崇道觀侂胄誅召還除國子祭酒論宰)
(相史彌遠不宜起復兼權中書舍人檄駁不避權貴歷知慶元府兼沿海制置使以疾奉祠卒諡忠)
(簡)陳亮(字同甫永康人才氣超邁喜談兵下筆數十言立就隆興初婺州以解頭薦上中興)
(五論不報益力學著書者十年孝宗即位亮更名同詣闕上書極言和金之失勸上移居建業以圖)
(恢復孝宗將擢用大臣交沮之渡江歸日落魄飲酒醉中言涉犯上或首刑部以聞下大理孝宗廉)
(知其事劃牘於地遂得免光宗即位舉進士擢第一授僉書建康府判官未至官卒端平初諡文毅)
喬行簡(字夀朋東陽人學於吕祖謙登紹熙進士歷淮西轉運判官列上備邊四事理宗時)
(應詔上書謂賢路當廣不當狹言路當開不當塞累疏論時政拜參知政事兼知樞密院事時議收)
(復三京行簡上疏陳利害不從尋拜右丞相襄陽失守或又陳進取之計行簡奏今内外事勢可憂)
(而不可恃者七言甚懇切師得不出嘉熙二年拜平章軍國重事加少師封魯國公卒贈太師諡文)
(惠行簡歷練老成居官知無不言好薦士多至顯達)徐邦憲(字子文義烏人從陳傅良學博)
(通史傳紹熙四年登進士第三遷秘書郎韓侂胄開兵端無敢議其非者邦憲獨首言之丐外出知)
(處州陛辭力諫用兵不可太驟再歲召還上建儲之議侂胄惡其言嗾御史劾之鐫秩罷祠侂胄誅)
(尚書倪思舉以自代除權工部侍郎以寶謨閣待制致仕卒諡文肅)李誠之(字茂卿東陽人)
(受學吕祖謙鄉舉第一入太學舍選亦第一釋褐為饒州教授歷知蘄州嘉定十四年金人攻淮南)
(誠之募死士迎擊連破之金人攻益力圍城數重誠之料敵應變金人卒不得志會黃州失守併兵)
(十餘萬來攻城陷誠之率兵巷戰子士允力戰死誠之引劍自剄妻許及婦若孫皆赴水死事聞封)
(正節侯立廟於蘄賜名褒忠)章如愚(字俊卿金華人慶元進士累官國子博士出知貴州)
(開禧初被召上疏極陳時政以忤韓侂胄罷歸結草堂山中與士子講學遠近師尊之曰山堂先生)
(所著有羣書考索六十六卷)范鍾(字仲和蘭谿人嘉定進士理宗時歷官參知政事拜右丞)
(相兼樞密院使鍾為相直清守法重惜名器清德雅量與杜範李宗勉齊名卒贈少師諡文肅所著)
(書有禮記解)胡巖起(永康人嘉定進士知閩縣事卓行危論奇文瑰句士大夫皆自以為)
(不可及在江西幕府平贛州之難全活數十萬人)王埜(字子文介之弟以父廕補官登嘉定)
(進士歷樞密院編修時襄蜀事急埜上疏條陳八事繼為副都承旨奏請出師絶和使命淮東西夾)
(攻理宗深然之史嵩之起復埜上疏乞聽終喪拜禮部尚書奏十事前後奏陳皆明正剴切遷沿江)
(制置使兼江東安撫使巡江創遊擊軍萬二十蒙衝萬艘江上宴然寶祐二年僉書樞密院事與宰)
(相不合罷卒贈特進埜工於詩書法祖唐歐陽詢有奏議文集若干卷)王霆(字定叟東陽人)
(少有奇氣試不偶去就武舉嘉定四年中絶倫異等授承節郎從軍於鄂理宗即位鎮江都統趙勝)
(辟為計議官李全攻鹽城攻海陵勝出戌揚州霆從行與賊大小十八戰無不利召試閤門舍人歷)
(知蘄州嘗歎曰兩淮籓籬也大江門戶也三輔堂奥也於是貽書丞相杜範乞瞰江審察形勢置三)
(新城不報)李大同(字從仲東陽人嘉定進士歷官右正言兼侍講疏言趙冀分野乃有熒惑)
(犯填星之變願陛下勿以小異而或加忽求必有以格天心而弭災變進兵攻討尤切謹重累進工)
(部尚書以寶謨閣直學士知平江府提舉太平興國宫後卒於家)王萬(字處一浦江人嘉定)
(進士累遷監察御史史嵩之自江上董師入相萬首論之而當時論相之事已决遂力辭乞休以太)
(常少卿致仕卒及嵩之罷上思萬先見賜諡忠惠)馬光祖(字華父金華人寶慶進士累遷)
(戶部尚書兼知臨安府歷陳京師艱食和糴增價海道致寇三害為江東安撫使知建康府減租税)
(養鰥寡孤疾辟召僚屬皆極一時之選咸淳中歷官知樞密院事兼參知政事以金紫光祿大夫致)
(仕卒諡莊敏光祖在外練兵豐財剸治浩穰風節凛然三至建康終始一紀威惠並行百廢無不修)
(舉云)何基(字子恭金華人父伯熭為臨川丞黃幹適知縣基遂師事焉幹告以必有真實心地)
(刻苦工夫於是研精覃思平心易氣以俟其通朱子門人楊與立一見推服來學者衆基淳固篤實)
(絶類漢儒雖一本於朱子然就其言發明則精義新意愈出不窮郡守趙汝騰等相繼薦於朝皆辭)
(景定五年特薦被命添差婺州教授兼麗澤書院山長力辭咸淳初授史館校勘改主管西嶽廟終)
(亦不受卒年八十一國子祭酒楊文仲請於朝諡文定所著有大學中庸大傳啟蒙通書近思錄等)
(發揮本朝雍正二年詔從祀孔廟)王柏(字會之金華人大父師愈從楊時授易父)
(瀚及朱子吕祖謙之門柏少慕諸葛亮為人自號長嘯年踰三十始知家學之原往從何基遊授以)
(立志居敬之旨作敬齋箴圖郡守聘為麗澤書院師台守又聘主上蔡書院鄉之耆德皆執弟子禮)
(栢於河圖洛書詩大學中庸有卓識獨見發先儒所未發外所著書數百卷及卒整衣冠端坐楊文)
(仲請於朝諡曰文憲本朝雍正二年詔從祀孔廟)金履祥(字吉甫蘭谿人幼敏)
(睿比長凡天文地形田乘陰陽律歷之書靡不畢究及壯知向濓洛之學事同郡王柏從登何基之)
(門造詣益邃襄樊師急因進牽制擣虛之策請以重兵由海道直趨幽薊終莫能用德祐初以廸功)
(郎史館編校起之辭弗就晚歲屏居金華山中講道著書以淑後進所著書曰通鑑前編大學章句)
(疏義論孟集注考證書表注學者稱仁山先生元大德中卒至德中賜諡文安木朝雍正二年)
(詔從祀孔廟)陳自中(蘭谿人咸淳進士歷太常寺丞元兵渡江自中以大都督府行)
(軍司馬提兵拒守分水關食盡援絶士卒多散亡元軍帥欲降之不屈朝服南面再拜而死)章
堉(永康人咸淳末都城失守浙東諸郡多陷時衢益二王在福州堉與弟塈捐家資募義勇兵數)
(千收復婺城制置使李珏以其事上聞授堉知婺州塈通判衢州尋與元兵力戰於丁鼠山援絶城)
(陷堉與塈並死)唐元章(字子煥蘭谿人爲文思院官與兄子良嗣守蘭谿與元兵戰於黃盆)
(灘破之斬其將奚達魯元兵退守桐廬遂進兵扼守嚴州相持二年糧援不繼元章戰死於龍游元)
(將索多以雙虎符金牌招良嗣不從亦戰死於仙霞嶺奚達魯蒙古語琵琶骨也索多舊作唆都)
(今改正)徐道隆(字伯謙武義人以父任入官累官潭州判官汪立信奏辟爲參議後參江)
(陵趙孟傳軍遂爲提點刑獄奉旨措置潰卒梟其首亂者於市范文虎等俱遺書誘降道隆焚書斬)
(使元兵至臨平臯亭山朝廷令間道入援即日乘舟出臨湖門泊宋村德祐二年追兵及道隆率三)
(百人殊死戰矢盡槍槊折一軍盡没道隆見執與子載孫俱赴水死贈官賜諡厚卹其家)︹元︺胡
長孺(字及仲巖起孫所學自九經諸史下逮百氏罔不包羅至元中拜集賢修撰與宰相議不)
(合改教授揚州轉寕海主簿延祐初以病不復仕隱杭之虎林山以終長孺初師青田余學古得朱)
(子淵源為人光明俊偉誘引不倦為辭章有精魄海内來求者如購拱璧屢司文衡貴實賤華文風)
(一變所著瓦缶編南昌集寕海漫抄顔樂齋稿行於世其從兄之綱之純皆以經術文學名人稱三)
(胡云)黃溍(字晉卿義烏人延祐進士授台州寕海丞累遷秘書少監致仕未幾召除翰林直學)
(士知制誥同修國史兼經筵帝嘉其忠陞侍講學士致仕優游田里七年卒追封江夏郡公諡文獻)
(溍天資介特立朝無所附其學博極羣書而約之於至精剖析經史疑難及古今因革制度名物之)
(屬多先儒所未發文辭布置謹嚴援據精切所著書有日損齋稿義烏志筆記若干卷)鄭文
嗣(綺四世孫德珪之子累世同居凡二百四十餘年一錢尺帛無敢私至大二年旌為義門文嗣)
(没從弟文融字大和繼主家政家庭中凛如公府每遇歲時文融坐堂上諸從子盛衣冠以次進拜)
(奉觴畢皆肅容拱手趨出無敢參差者部使者余闕為書浙東第一家褒之冠昏喪葬必稽朱子家)
(禮而行執親喪哀甚三年不御酒肉子弟從化皆孝謹有家範三卷傳於世文嗣子銘受學於吳萊)
(婦翁張無子盡以其業卑銘及翁没籍所受歸於張從弟鉉父喪慟哭三日而鬚髮盡白與揭傒斯)
(黃溍善綜家政嚴而有恩元末兵起相戒毋犯義門)柳貫(字道傳浦江人器局凝定端嚴若神)
(嘗受性理之學於金履祥必先諸躬行自幼至老好學不倦於書靡所不通作文沉鬱舂容涵肆演)
(迤人多傳誦之始用察舉為江山教諭仕至翰林待制與黃溍虞集揭傒斯齊名人號為儒林四傑)
(所著有文集字系近思錄廣輯金石竹帛遺文若干卷)許謙(字益之金華人少孤甫能言庶)
(母陶氏口授孝經論語入耳輙不忘稍長肆力於學受業金履祥之門居數年盡得其所傳之奥嘗)
(作自省編晝之所為夜必書之於書靡不該貫延祐初居東陽八華山遠近學者翕然從之不出閣)
(里者垂四十年時中外名臣列其行義薦於朝者前後章數十上郡復以遺逸應詔終莫能致至元)
(三年卒嘗以白雲山人自號世稱白雲先生賜諡文懿所著有四書叢說詩名物抄書輯傳叢說治)
(忽幾微諸書本朝雍正二年詔從祀孔廟)吳萊(字立夫浦江人父直方學問該博托)
(克托從受業巴延專政直方告以大義滅親托克托乃白帝去之官集賢大學士致仕萊天資絶人)
(七歲能屬文書一經目輙成誦延祐中以春秋舉上禮部不第退居深褭山中益窮諸書奥旨柳貫)
(每稱萊為絶世之才黃溍謂萊之文嶄絶雄深類秦漢間人作後以薦調長薌書院山長未上卒門)
(人私諡曰淵穎先生有集十二卷托克托舊作脱脱巴延舊作伯顔今俱改正)吳師道
(字正傳蘭谿人幼工詞章弱冠讀宋儒真德秀遺書幡然有志於為已之學質於同郡許謙由是造)
(履益深登至治初進士第授高郵丞調寕國路錄事歲大饑師道賑濟有方民賴全活遷建德尹用)
(薦召為國子助教陞博士其為教一本朱子之旨而遵許衡成法六館諸生人人自以為得師以奉)
(議大夫禮部郎中致仕終於家所著有易詩書雜記春秋胡傳附辨戰國策校注敬鄉錄及文集二)
(十卷)張樞(字子長金華人幼聰慧外家潘氏積書數萬卷樞盡取讀之既長肆筆成章頃刻數)
(千言其為文務推明經史以扶翼教道尤長於敘事嘗取三國時事撰漢本紀列傳附以魏吳載記)
(為續後漢書七十三卷危素稱其立議精密朝廷取其書置宣文閣至正初托克托監修宋遼金三)
(史辟為長史不就徵為國史編修官使強之行至杭州固辭歸)陳樵(字君采東陽人受經於李)
(直方研精遺經一洗支離穿鑿之陋逾四十年入東白山太霞洞中著書其辭縱横辨博一時知名)
(士若虞集黃溍歐陽元等皆嚮慕以為不可及所著有鹿皮子集)聞人夢吉(字應之金)
(華人父詵老嘗遊王栢之門夢吉受學家庭手鈔七經傳疏閉戶十年洞究奥旨泰定中貢於鄉以)
(薦起為校官累遷泉州教授至正中授福建等處儒學提舉辭不上晚避地永康魁山下卒及門宋)
(濓等私諡曰凝熙先生)朱震亨(字彦修義烏人師事許謙清修苦節所至人多化之尤精)
(醫術得羅知悌之傳嘗著格致餘論本草衍義補遺丹溪心法學者稱丹溪先生)王餘慶
(字淑善蘭谿人仕為江南行臺監察御史以儒學名重當世)戴良(字淑能浦江人通經史百)
(家暨醫卜釋老之說初習科舉業已棄去學古文於黃潛柳貫吳萊以詩名日討論聖賢微言至正)
(中以薦擢儒學提舉寓吳門嘗泛海抵登萊結交燕齊豪傑奮欲有為不獲遂元亡南還變姓名隱)
(四明山太祖物色得之召至京師欲官之以老疾固辭忤旨踰年暴卒蓋自裁也良世居金華九靈)
(山下自號九靈山人)︹明︺宋濓(字景濓其先潛溪人至濓遷浦江幼英敏善記嘗從吳萊學已)
(游柳貫黃溍之門元至正中薦授翰林編修辭不行入龍門山著書太祖取婺州召見濓復以書幣)
(徵乃與劉基葉琛章溢同入見除江南儒學提舉兼命授太子經尋改起居注濓自命儒者首用文)
(學受知恒侍左右備顧問充元史總裁官遷贊善大夫隨事納忠帝益重之已擢學士承旨致仕以)
(長孫慎獲罪安置茂州卒於䕫濓於學無所不通為文深醇演迤與古作者並朝廷典禮及大制作)
(悉以委濓為開國大臣之首正德中追諡文憲仲子璲最知名善詩尤工書法)王禕(字子充義)
(烏人幼敏慧長師黃溍遂以文章名世嘗遊元都陳時務七八千言宰相格不以聞乃南歸益著書)
(名日盛太祖取婺州召見謂曰江南有二儒卿與宋濓耳為南康同知有惠政洪武元年上疏言祈)
(天永命在忠厚寬大雷霆霜雪可暫不可常帝不能盡從也明年詔與濓為元史總裁書成擢翰林)
(待制兼國史院編修官既平蜀命禕齎詔諭雲南至則諭梁王以禍福王未決適元嗣君遣使托克)
(托徵餉脇王殺禕遂遇害建文中贈翰林學士諡文節正統中改諡忠文成化中命建祠雲南春秋)
(奉祀)葉儀(字景翰金華人受業於許謙得聞學者以五性人倫為本變化氣質為先之說朝夕)
(惕厲研究奥旨已而授徒講學士爭趨之太祖克婺州召見授為諮議以老病辭太守王宗顯聘儀)
(及宋濓為五經師尋亦辭歸隱居養親所著有南陽雜稿等集吳沉稱其理明識精一介不苟安貧)
(樂道死而不變門人同邑何夀朋字德齡窮經守志不妄干人洪武初舉孝廉以親老辭父殁舍所)
(居宅易地以葬學者因其自號稱曰歸全先生)范祖幹(字景先金華人從許謙遊得其旨要)
(其學以誠意為主引誘學者惟恐不入於善四方士大夫嘗詢其安否為斯文重輕太祖兵下婺州)
(與葉儀並召祖幹持大學以進尋辟為諮議以親老辭歸李文忠守嚴州特加敬禮恒稱之為師性)
(至孝父母終貧不能葬鄉里共為營辦悲號三年如一日有司以聞命表其所居曰純孝坊學者稱)
(為純孝先生門人同邑汪興立字師道其德行與何夀朋齊名隱居教授以高夀終)陳洄(義烏)
(人幼治經長通百家言既而隱居戴青霞冠被白鹿裘不復與塵事接常乘小艇吹短簫吹已扣舷)
(而歌悠然自適自號竹溪逸民宋濓為之傳)胡翰(字仲申金華人從吳師道遊博習經史已)
(從吳萊學古文復登許謙之門學益邃同郡黃溍柳貫見翰文稱之不容口游元都公卿交譽之或)
(勸之仕不應既歸遭天下大亂避地南華山著書自適文章與宋濓王禕相上下太祖下金華召見)
(授衢州教授洪武初聘修元史書成受賚歸卜居長山之陽所著有春秋集義文曰胡仲子集詩曰)
(長山先生集)蘇伯衡(字平仲金華人宋門下侍郎轍之裔也博洽羣籍為古文有聲元末)
(貢於鄉太祖置禮賢館伯衡與焉尋用為國子學錄遷學正擢翰林編修力辭歸學士宋濓致仕太)
(祖問誰可代者濓對曰伯衡臣鄉人學博行修文詞蔚贍有法太祖即徵之入見復以疾辭賜衣鈔)
(而還復起處州教授坐表箋誤下吏死士論悲之二子恬怡救父并被刑)吳沉(字濬仲師道子)
(早以學行聞洪武初郡以儒士舉誤上其名曰信仲授翰林院待制沉曰名誤不更是欺罔也牒請)
(改正帝喜曰誠慤人也遂眷遇之召侍左右論說書史累官東閣大學士編輯精誠錄書成命沉撰)
(序尋降國子博士以老乞歸卒)吳履(字德基蘭谿人少從聞人夢吉學通春秋諸史李文忠鎮)
(浙東聘為郡學正舉於朝授南康丞居六年百姓愛之遷安化知縣晉知濰州會改州為縣召還民)
(皆涕泣奔送履遂乞骸骨歸)吳文燧(字用明永康人元末處州盜起掠永康文燧散家財)
(募壯士得三千人與盜賊戰破走之三授以官皆不受太祖下婺州擢為左副元帥兼知縣事尋擢)
(知嘉興松江民作亂諸將議屠之燧爭曰據城者賊也民何罪釋不問滿三載入朝奉詔持節諭闍)
(婆國次興化疾卒)許存仁(名元以字行謙子太祖克金華訪謙後召存仁語大悦授應天)
(府教授仍命入傅諸子擢博士嘗問孟子何說為要存仁以行王道省刑薄賦對吳元年擢祭酒存)
(仁出入左右垂十年自稽古禮文事至進退人材無不與論議後逮死獄中)朱廉(字伯清義)
(烏人以文章知名知府王宗顯辟爲郡學師洪武三年召修元史拜翰林院編修扈駕至中都進詩)
(上喜賜和詩陞楚王長史致仕歸廉好程朱之學編朱子語類曰理學纂言)王名善(義烏)
(人爲高州通判海寇何均善被戮洪武五年其黨羅予仁率衆潛入城執名善不屈死)樓連
(字士連義烏人嘗從宋濓學洪武中歷官御史謫戌雲南建文初以文學舉入翰林官侍讀成祖命)
(方孝孺草詔不屈死改命連連歸而邑邑其妻問之曰得無傷方先生耶連曰我固甘死正恐累汝)
(輩耳其夕自經死)龔泰(字淑安義烏人洪武中以鄉薦入太學授戶科給事中建文時遷都)
(給事中燕師渡江泰與其妻訣曰國事至此吾自分死矣俄宫中火起自投城下死子永吉其母傅)
(守志撫之成立舉鄉薦官至兵部侍郎本朝乾隆四十年賜諡忠節)劉辰(字伯靜金)
(華人少負氣節喜功名太祖下婺州首上謁署典籖使方國珍飾二姬以進辰叱却之李文忠開省)
(嚴州辟至幕下建文中擢監察御史出知鎮江勤於職事修京口故閘公私便之永樂初遷江西布)
(政司左參政奏蠲九郡荒田糧以數與都司按察使爭坐免歸起刑部右侍郎致仕)鄭淵(字仲)
(涵綺七世孫德璋曾孫也師宋濓好洛閩之學善古文母病踰年跪進湯藥膝生胝既卒哀慟過節)
(耳為之聵明初中外屢薦以聵辭卒宋濓諡曰貞孝子楷字叔度與方孝孺善官蜀府長史)鄭
濓(字仲德淵從弟自七世祖綺至濓同居幾三百年世以一人主家政兄渭卒濓繼之以賦長詣)
(京師太祖問治家長久之道對曰無忘祖訓勿聽婦言帝稱善時富家多以罪傾宗而鄭氏獨完濓)
(卒從弟渶繼之建文帝御書孝義家三字以賜濓弟濟善屬文官春坊左庶子從弟沂自白衣擢禮)
(部尚書)鄭湜(字仲持濓從弟洪武中有誣鄭氏與胡惟庸交通者吏捕之兄弟六人爭欲行)
(湜竟往濓曰我家長當任罪於是與湜爭入獄事聞太祖慰諭之立擢湜為福建左參議居官有政)
(聲居一歲入覲卒從弟洧字仲宗十九年濓復坐事當逮洧曰吾家以義名先世有兄弟代死者吾)
(可不代兄死乎詣吏自誣服斬於市洧受學於宋濓有學行鄉人哀之私諡貞義處士)王應
(浦江人祖澄字德輝慕義門鄭氏風欲學之將終集子孫誨之曰汝曹能合食同居如鄭氏吾目瞑)
(矣子覺承父志同居無間言洪武十四年太祖既擢用義門鄭湜因令湜舉所知以應應詔擢布政)
(司參議王氏之名遂與鄭氏並)王紳(字仲縉禕之子禕死時鞠於兄綬事母兄盡孝道長博學)
(受業宋濓濓器之曰吾友不亡矣蜀獻王聘紳待以客禮紳啟王往雲南求父遺骸不獲即死所致)
(祭述滇南慟哭記以歸建文帝時用薦召為國子博士豫修太祖實錄獻大明鐃歌鼓吹曲十二章)
(與方孝孺交善卒官子稌字叔豐幼師孝孺孝孺被難與其友鄭珣輩潛收遺骸禍幾不測自是絶)
(意仕進初紳痛父亡食不兼味稌守之不變居喪不飲酒食肉者三年門人私諡曰孝莊先生子汶)
(成化進士授中書舍人謝病歸讀書齊山下宏治初與陳獻章同召未抵京卒)楊榮(湯溪人洪)
(武間任國子監助教靖難兵起棄官歸永樂改元有詔錄用舊臣榮不肯赴強勒至中途赴水死)
邵玘(字以先蘭谿人永樂進士授御史巡按江西廣東福建所過人不敢犯仁宗監國知玘廉)
(直有重獄輙付玘宣宗擢為南京左副都御史奏黜御史不職者十三人簡黜諸司庸懦不肖者八)
(十餘人風紀大振與北臺顧佐齊名卒於官玘負氣持身廉内行修潔母喪哀毁芝再產於庭)朱
勝(字仲高湯溪人永樂舉人授刑部主事累遷郎中知武昌府未幾調蘇州府勝廉靜精敏下不)
(能欺嘗曰吏貪吾不多受牒隷貪吾不行杖獄卒貪吾不繫囚由是公庭清肅民安而化之居七年)
(超授江西左布政使卒於官)章懋(字德懋蘭谿人成化二年會試第一成進士選庶吉士授)
(編修疏諫元夕張燈廷杖謫官累遷福建按察司僉事平沙尤賊滿考入求致仕既歸屏跡不入城)
(府奉親之睱專以讀書講學為事弟子執經者嘗數十百人貧無供具惟脱粟菜羹而己四方稱為)
(楓山先生家居二十餘年中外交薦部檄屢起之以親老辭宏治中起為南京國子監祭酒六館士)
(翕然向風人人自以為得師武宗立陳勤聖學隆繼述謹大婚重詔令敬天戒五事俄引年乞休嘉)
(靖改元即家進南京禮部尚書致仕卒贈太子少保諡文懿懋為學恪守先儒訓難進易退之節世)
(尤高之)盧可久(字一松永康人為諸生聞王守仁倡道偕同邑程粹應典往師之比歸守)
(仁曰吾道東矣邑有五峯書院祀守仁其中三人聚講焉其殁也鄉人即祀之書院配享守仁粹字)
(養之典字天彛由進士官兵部主事家居養母不希榮利通籍三十年在官止一考)杜惟熙
(東陽人師事盧可久其學以克已為要嘗曰學者一息不昧則萬古皆通一刻少寬即終身欠缺卒)
(年八十餘惟熙傳同邑陳時芳陳正道時芳博覽多聞而歸於實踐歲貢不仕正道為建安訓導年)
(八十餘猶徒走赴五峯講會其門人永康吕一龍言動不苟學者咸宗之殁亦祀五峯書院)徐
沂(字希曾永康人宏治進士授刑科給事中時張鶴齡等恃恩冒廕及中官李廣矯命干政皆抗)
(章論之改南京工科奏罷歲取蘇州細密苧布福建改機陜西馳絨民稱便焉陞廣東副使卒於官)
(歸裝唯圖書而已)潘希曾(字仲魯金華人宏治進士改庶吉士授兵科給事中武宗初論)
(故太監汪直養子鈺敬不宜授錦衣衞官又論災變陳八事宦官皆怒劉瑾矯詔杖之闕下斥為民)
(瑾誅起歷工科都給事中世祖時以右僉都御史巡撫南贑討平惠州浰頭諸賊遷工部右侍郎治)
(河自單至沛築長堤百四十里以障其衝歷兵部左右侍郎卒官希曾學於章懋言動有準繩同郡)
(唐龍以尚書歸里出入嘗徒步或勸乘肩輿龍曰昔吾師章文懿公吾友潘司馬咸若是司馬謂希)
(曾也)陸震(字汝亨蘭谿人受業章懋以學行知名登正德初進士授泰和令威惠並著徵為兵)
(部主事在部主諸司章奏與中人忤改巡紫荆諸關又以論都御史彭澤副使胡世安無罪忤尚書)
(王瓊陸完乞歸不得武宗復欲北出宣府震抗疏諫不報遷武選司員外郎江彬惑帝南巡震與同)
(官黃鞏疏陳六事請斬彬以謝天下彬啣之矯詔下獄廷杖五十死方震等繫獄彬必欲致之死絶)
(其飲食震季子體仁年十五變服為他囚親屬饋父世宗立贈震太常少卿詔錄一子官諸子以母)
(意讓體仁為漳州通判有名)章拯(字以道懋從子幼從懋學登宏治中進士授工部主事改)
(刑部因忤劉瑾下詔獄謫梧州府通判瑾誅擢南京兵部郎中嘉靖中累官工部尚書桂萼欲復海)
(運延公卿議得失拯曰海運雖有故事風濤百倍於河且天津海口多淤自古不聞有濬海者議遂)
(寢南北郊議起拯言不可失帝意尋落職歸久之復官致仕卒諡恭惠)唐龍(字虞佐蘭谿人)
(從章懋學登正德初進士授郯城令數敗大盜劉六徵授御史出按雲南錢安義父參將盧和坐罪)
(當死安屬官出和為龍所持卒正其罪再按江西三司官從宸濠叛者猶居位龍立收其印綬歷僉)
(都御史總漕淮上兼巡撫鳳陽民甚德之累進兵部尚書總制三邊軍務奏行救荒十四事用總兵)
(官王啟梁震數敗敵召為刑部尚書執正大猾劉東山罪大禮大獄及諸建言獲罪者錄上應赦百)
(四十人率得宥乞歸養母久之復起改為吏部尚書加太子太保卒贈少師諡文襄)章僑(字處)
(仁蘭谿人正德進士授行人擢禮科給事中疏劾中官蕭敬芮景賢等又言三代以下正學莫如朱)
(熹近有倡異學者取陸九淵之簡便詆朱熹為支離不禁且為學術憂帝下詔如僑指奸人何淵請)
(立世室僑力言其不可又請停革添設織造内臣尋請斥張璁霍韜等並不聽孝陵司香谷大用乞)
(還京僑言大用初附逆瑾後引錢安江彬宜早遏絶歷禮科左給事中出知衡州府終福建布政使)
程文德(字舜敷永康人初受業章懋為敦本之學後從王守仁遊登嘉靖八年進士第二授)
(編修坐同年生楊名劾汪鋐事下詔獄謫信宜典史鋐罷歷兵部員外郎父憂廬墓側終喪不入内)
(起郎中累擢禮部右侍郎尋調吏部改掌詹事府供事西苑不好為道家祝釐事所撰青詞有規諷)
(帝銜之調南京工部侍郎疏勸帝享安靜和平之福帝以為謗訕除其名既歸聚徒講學卒貧不能)
(殮萬歷間贈禮部尚書諡文恭)吳百朋(字惟錫義烏人嘉靖進士擢御史巡按淮揚湖廣進)
(右僉都御史撫治鄖陽改撫南贛汀漳會師破倭海豐又擒賊余大眷等時岑岡高沙下歷三巢賊)
(猖獗百朋命守備蔡汝蘭討擒其渠于苦竹嶂羣賊震懾歷刑部右侍郎父喪歸起改兵部閱視宣)
(大山西三鎮考覈邊臣督撫以下陞賞黜革有差進邊圖凡關塞險隘番族部落士馬強弱亭障遠)
(近歷歷如指掌官至刑部尚書)周煥(字克光浦江人嘉靖中由貢生授永福知縣倭寇攻城煥)
(率民兵拒守月餘外援不至巷戰死之時一家死者八人)王世名(字時望武義人年十七父)
(為族子俊毆死恐殘父尸不忍就理乃佯聽其輸田議和凡田所入輙易價封識購一刀銘報讐二)
(字服闋為諸生及生子數月謂母妻曰吾已有後可以死矣一日俊自外醉歸世名迎刃擊之立斃)
(取前所封識者詣官請死時父死已六年矣知縣欲檢其父尸以生之世名曰吾惟不忍殘父尸故)
(至今日遂不食而死)應枌(字尚端永康人宏治中補弟子員師事王陽明篤行孝友設義田以)
(賙族黨以季子典貴贈兵部主事子勲亦以孝友聞母瞽勲餂之復明均祀鄉賢)盧洪春
(字思仁東陽人萬歷進士擢禮部祀祭司主事時帝託疾久不視朝孟春享太廟遣官以代洪春上)
(疏切諫帝震怒廷杖六十斥為民遂廢於家光宗嗣位贈太僕少卿子懋鼎以父廕入官崇禎間備)
(兵建昌張獻忠陷城被執不屈死之本朝乾隆四十年賜懋鼎諡烈愍)徐學顏
(字君復永康人性孝友母疾禱於天請以身代夜夢神人授藥識其形色廣覓之得荆&KR0377;疾遂愈父)
(為中城兵馬指揮忤要人下吏將至重辟學顏號泣爭於刑部至齧臂血濺於庭乃獲釋歸弟食指)
(繁推所居大宅卑之尚義疏財為德族黨三登鄉試副榜以恩貢生特授楚王府長史崇禎十五年)
(攝江夏縣事明年張獻忠陷武昌學顔格鬭斷左臂大罵不屈為賊支解一家二十餘人殉之贈僉)
(事年本朝乾隆四十賜諡烈愍)周鳳岐(字宇和永康人萬歷進士歷官澧州參政)
(張獻忠陷長沙轉攻澧州糧盡援絶城陷被執賊帥親解其縛諷之降鳳岐怒罵曰誓不與賊子同)
(生張拳擊之賊斷其臂剖其腹而死贈都察院右副都御史本朝乾隆四十年賜諡忠節)
朱大典(字延之金華人萬歷進士擢兵科給事中中官王體乾魏忠賢及客氏假保護功所)
(廕錦衣許世襲大典抗疏力諫出為福建副使崇禎三年擢巡撫山東時寇亂據登圍萊累月不解)
(大典集兵數萬攻之萊州圍解賊盡平進兵部右侍郎流賊陷鳳陽詔大典以總督漕運兼巡撫移)
(鎮鳳陽屢有破賊功尋被劾罷歸福王立召為兵部左侍郎進尚書總督上江軍務大兵南下還)
(守婺城城破闔門死之本朝乾隆四十年賜諡烈愍)張國維(字玉笥東陽人天啟)
(進士授番禺知縣擢刑科給事中陳時政五事切中時弊累擢右僉都御史巡撫應天寬惠得士民)
(心遷工部右侍郎總理河道濬諸水以通漕山東饑賑活貧民無算擊降大盜李青山進兵部尚書)
(南都失守國維請魯王監國督師江上還守東陽知勢不可支作絶命詩三章赴水死)王肇
坤(字亦資蘭谿人崇禎進士除刑部主事以平恕稱改御史疏陳崇政體宥詿誤廣薦舉恤民命)
(寬物力五事詔所司議行尋奉命巡視山海居庸二關上言乞正總督陳奇瑜法警厲疆臣帝是之)
(大兵自天夀山入闈昌平肇坤分門拒守城破身中四矢兩刃而死本朝乾隆四十年)
(賜諡忠烈)洪希懋(字子修湯溪人由歲貢生任校官擢知江西德安縣流賊亂希懋守城拒)
(之幾半載城陷遇害本朝乾隆四十一年入祀忠義)杜學伸(字適我東陽人以武功任)
(孝陵參將劾内監張其藴盜伐陵木上怒遂盡撤鎮守内監宦寺等銜之於崇禎十三年歸里明亡)
(死節於天安寺四十一年本朝乾隆賜諡節愍)
︹本朝︺周世榜(義烏人順治三年任順昌縣典史土寇攻城佐縣令晝夜捍禦却之尋復來攻)
(城陷不屈死)朱之錫(字孟九義烏人順治丙戌進士選庶吉士授編修歷官兵部尚書總)
(督河道時黃河秋決悉心防浚得免水患山東河南歲大飢之錫設法賑濟全活甚多在任十一年)
(加太子太傅卒特賜祭葬瀕河之民祀之)金芳(義烏人官羅定州同順治十年李定)
(國黨攻城芳設備固守城陷被執不屈賊繫守之芳知守之者其渠也紿入火藥局擲火焉芳及凶)
(渠俱轟死又李應選永康人官濟源典史順治初流寇陷城被執脅降不從死之)金漢蕙
(字湘隣義烏人順治間進士歷官廣西參議分守右江單騎之官披荆棘䧟撫流亡威惠大著會寇)
(變官吏俱挈印走漢蕙獨率士民守孤城援絶城陷為賊所執不屈死)吳尚鉉(字惟鼎浦)
(江諸生有膽略康熙十三年耿精忠叛尚鉉練鄉勇為守禦計既賊大至遇於松村力戰死)金
光(義烏人康熙十三年贊平南王尚可喜幕以籌征吳三桂可喜上其功授鴻臚寺卿銜未幾可)
(喜子叛脅光共事不從備極酷刑光不為動囚之絶其食光曰亂臣不可為况賊子乎遂被殺)
(詔祀賢良祠又舒學文蘭谿人康熙十三年以江西巡檢招撫賊黨遂被害贈經歷傅宏基金華)
(人任漳州遊擊康熙十六年寇陷長泰力戰死之曹永言金華人乾隆三十六年以綏寕參將隨征)
(金川陣殁)楊三虎(義烏人累著軍功至秦州副將康熙十八年調征四川明年從克成都得)
(永寕鎮未幾賊來攻城陷遂死之贈左都督)張宇(浦江人性純孝父患癰百藥罔效宇焚香)
(祝天親跪吮之乃愈康熙二十二年旌)方應秩(浦江人父大奎性嚴肅應秩先意承志曲)
(盡心力母卒廬墓哀毁不御肉者三年後居父喪如母喪時雍正八年旌)黃應律(浦江)
(人父寢疾哭求告天願以身代及殁哀毁廬墓三年母性嚴急應律曲體務得歡心迨居母喪悲哀)
(浦江人母疾文楫患痔不能起坐跪煉藥餌以進母目失明文楫䑛之復明母殁廬墓不歸而卒乾)
(隆三十七年旌)唐宇泰(蘭谿人與同縣范國寵唐兆昇都有泰均於乾隆年間以孝)
(旌)李正馥(東陽人與同縣蔣哲吳承統金希俊均於乾隆年間以孝旌)吳世昌
(義烏人事親盡孝乾隆三十七年旌)吳時敏(東陽人嘉慶年間以孝行旌)
︹流寓︺︹南北朝︺︹梁︺劉峻(平原人遊東陽紫巖山築室居焉為山棲志其文甚美時吳會)
(人士多從其學)︹宋︺楊時(南劍將樂人紹興間寓居金華潘良甫從之遊王師愈受論語傳)
楊與立(字子權浦城人受業朱子之門嘗知遂昌縣因家於蘭谿以道淑人學者宗之稱為)
(船山先生)
︹列女︺︹宋︺杜氏女(永康人生而端麗宣和間方臘倡辭有賊叩門大言曰以女遺我否則族)
(矣舉家驚泣女曰無恐以一女易一家奚不可賊聞之歡笑以俟女乃沐浴更衣就縊家人推戶入)
(惶遽號泣賊遂驚去)章俁妻應氏(永康人與其姒周氏相歡如同產方臘亂村舍咸走)
(避應與十歲兒居不能去屬姒宜急避周曰生死同之何避焉未幾賊入俱罵賊死)︹元︺胡履
妻謝氏(名黻蘭谿人元季兵亂遊騎及境氏挈幼女入山中度不能免行至巖險處先投其)
(女身繼之俱死)賈明善妻宋氏(名㜪金華人濓女弟也戊戌歲西兵擣蘭谿鄉民復)
(嘯聚為亂㜪亡匿灌莾中為遊卒所執以計紿至深淵側躍入而死)方仲剛妻吳氏
(蘭谿人元季兵亂與其夫避難聞鼓噪聲吳度不可免乃謂夫曰君宜自脱勿以妾為累夫不得已)
(捨去遊兵追至投道旁梅塘而死)︹明︺鄭洪妻石氏(浦江人明初李文忠薦洪於朝)
(官藏庫提點坐法死石當發配泣曰我義門婦也可辱其身以辱其門乎不食死)李淳妻
盧氏(永康人嫁三載而寡李宗迫其再適歸依母家弟亦迫之盧紿曰吾所以不從者夫亡未)
(薦耳衆以為然乃潛治已衣衾喪具及期置夫神主哭祭之自縊死)程浪妻朱氏(永康)
(人年十八歸程未匝月浪遊學南都遘疾亡朱誓不再適有黃某者欲求之朱泣告舅姑曰烈女不)
(更二夫願終吾志舅姑不聽潛許黃矣朱聞沐浴更衣自縊死)章孝女(名銀兒蘭谿人幼喪)
(父獨與母居邑多火災室盡燬結茅以棲母母方疾隣居又火衆呼令疾避銀兒曰母疾不能動何)
(可獨避亟欲扶母出烈焰忽覆其屋終莫能救火光中遥見銀兒抱其母宛轉同焚死時宏治元年)
(三月也)袁堅妻方氏(金華人堅嗜酒敗家死殯于城北濠上方貧無所依乃即殯處)
(置棺寢處其中久之不出死郡守劉蒞為封土祭之)胡旵妻汪氏(蘭谿人嫁未幾旵亡)
(旵弟昉逼汪再嫁不聽乃私受人聘財汪心覺更飾衣服若願嫁狀衆不為備因逸出溺萬安橋下)
(死焉)包姜姑(蘭谿人父湘少許字朱楫家甚貧族叔欽武斷一鄉知富賈范某有瞷女意遂)
(揚言湘先受范聘訟於官湘與楫俱懦不能自明女聞而號曰官能拆我婚能拆我心乎自縊死)
王世名妻俞氏(武義人世名為父報讐死俞欲殉夫念孤幼乃乳其孤於柩側及三)
(年兒能食自縊以殉旌其門曰孝烈)張應華妻陳氏(浦江人嫁甫一年應華從軍戰)
(亡陳屢闔門自縊小姑同處屢解之服除父母私與舅姑議更嫁及娶者舁與至陳潛出投池死池)
(素濁後水為之清)許伸妻葉氏(蘭谿人伸家素饒於財以不儉蕩且盡㩦妻投所親)
(卒於通州氏守尸晝夜哭或遺之食或餽金或勸改嫁俱却不應水漿不入口者十四日竟死尸旁)
(年二十餘州人為買棺合葬)劉志浩妻華氏(蘭谿人年十七歸浩再期浩卒遺孤)
(甫週歲華甘貧勵節鄰家利富室之賄者為媒娶華先白之舅姑不可繼使伯妾甘言勸華華痛恨)
(嚼舌死)楊烈女(義烏人少許字胡恩未婚而恩死訃聞號慟矢不再適其父尋受葉姓聘)
(將改醮焉女號哭三日遂自經死)唐貞女(蘭谿人許聘鄭時敞未婚時敞殁會有議婚者)
(女憤鬱不食死臨死時先起易鞋蓋聞夫殁而即製者舅姑傷其志合葬焉)孫廷佐妻
潘氏(浦江人嫁逾年廷佐病劇謂曰吾死奈爾年少何潘立誓從死削竹牌數寸刻死節二字)
(佩之夫亡執喪三年終父欲奪其志遂自縊)方滿妻徐氏(蘭谿人年十八于歸數年)
(滿患惡疾謀令改適婦覺詰之曰而欲賣我盍留我紡績以自給必我棄有死而已乃止越五載夫)
(亡舅姑又謀嫁之徐見父母訣别一夕自縊)潘士桂妻童氏(蘭谿人奉姑以孝聞)
(年二十四會亂兵經其地童扶姑逃至白蓮塘為兵所獲脇使上馬大罵兵仍挾之行至水邊遂投)
(水涸不能没兵拽之出罵益厲遂遇害)楊國瑞妻徐氏(武義人年十九夫亡遺腹)
(產一女繼母欲奪其志徐翦髮毁容以死拒之會寇亂居民多挈家逃避徐聞之曰未亡人待死之)
(日久矣今豈能更偷生乎遂自縊死)章宜賓妻范氏(蘭谿人未婚宜賓得痿疾形如)
(嬰孩父母欲别圖嫁范知之佯曰乞與姑一面再議未晚也至章家遂不返越十年宜賓始逝撫姪)
(為嗣年八十五卒)王忭妻陳氏(金華人明末攜七歲孤姪避兵南山道遇兵欲逼之)
(陳紿之曰乞放孤兒還家吾當從兵如其言陳即赴水死後忭蹤跡得尸衣帶重結腰繫其夫平日)
(所用詩箑為識時年甫二十)趙世對妻余氏(蘭谿人明季兵漬肆掠余㩦媳諸葛)
(氏與女螽奔蹶折右肱媳灑血别夫螽年未筓亦誓與同死且相謂曰事急矣稍緩即欲求死不可)
(三人遂密縫其衣並自縊)戴貞妹(金華人戴嘉茂女幼許王畿華畿華痘殤貞妹自製衰服)
(跪告父母往奠誓不再嫁舅姑屢勸改配次子悲泣不從自刎死)陳所思妻戴氏
(金華人貞妹之女弟從夫避兵售溪山兵抵郡舉家被執戴於袖中自出利剪刺喉而死其將義之)
(釋其夫與子)
︹本朝︺馮士身妻劉氏(義烏人順治二年方國安兵肆掠挾氏登騎氏以頭觸石兵抱)
(之口斷兵指兵怒奮刀亂砍剖其尸)嚴仲春妻王氏(金華人年未二十方國安敗兵)
(挾之上馬氏躍馬投塘而死同縣倪星焜妻朱氏自縊死倪明廷妻徐氏觸岩死朱廷翼妻方氏奪)
(刀自殺索大機妻章氏投水死黃啟賢妻邵氏亦不辱死人湯溪鄭宗元妻祝氏夫婦避難遇賊於)
(邵家源氏即投岩下潭夫亟救之相抱而死)葉氏二節(蘭谿人葉鍾芝妻趙氏其弟鍾)
(藻妻徐氏馬士英潰兵剽掠二氏並為所獲奮呼曰殺我我不去共跳入荷花塘中兵怒以槍亂刺)
(之死順治年間旌)張武慇妻蔣氏(東陽人順治三年亂兵入其家欲汚之氏躍入)
(門前塘水死又同縣周汝桂妻徐氏張文泰妻馬氏為所掠俱躍入水中死又武義蔣文逵妻翁氏)
(亦赴水不汚死又東陽倪良洶妻陳氏投西湖潭中死)樓氏六節(東陽人順治四年土)
(寇掠三都和堂樓氏婦女全節死者六人曰王氏廷策妻曰陳氏賢村妻曰蔣氏用意妻曰李氏用)
(京妻曰吳氏用孝妻曰王氏用聲妻俱抱幼子赴水死又黃氏樓廷挺妻有殊色夫婦皆被軌賊殺)
(其夫脅氏氏罵不絶口為所害)許欽京妻金氏(東陽人隨姑入山避賊賊以刀擬其)
(姑氏懼姑見害因躍起奪其刀自刎十指斷裂賊義之姑得全氏旋以創死同縣趙忠興妻虞氏被)
(掠拉之馬上氏自投下者三賊怒横刺其脇以死)陳廷雪妻張氏(東陽人順治五)
(年賊執欲汚之氏大罵曰頭可斷身不可辱賊以刀礪其頸氏厲聲曰殺即殺嚇我何為遂見害)
郭必光妻郭氏(東陽人順治十七年必光死姑勒氏他適氏即自經)蔣達妻
王氏(義烏人年十七歸達康熙甲寅鄰寇起氏家臨河一騎卒逼之躍入江潭死)申可
賢妻沈氏(金華人青年寡居康熙十五年山賊至執氏歸巢氏厲聲罵賊砍其尸為三)
趙養生妻楊氏(蘭谿人年十八歸趙期年夫亡氏即自經以救免家人環守之氏裂)
(椀割喉死同邑戴于度妻孫氏東陽吳國元妻杜氏義烏商德茂妻賈氏永康程德福妻陳氏胡明)
(睢妻王氏武義倪世陛妻程氏徐文源妻邵氏金華黃家瑶妻仇氏並順治年間旌)葉爾
烈(義烏葉尚坦女許字金華張孫瑶訃聞女哭往奠死之康熙二十四年旌表又義烏王貞女)
(許字蔣巨川巨川死女自引決)丁貞女(義烏人許字沈敦敦卒女立志守貞其叔與兄欲嫁)
(之截髮自誓以紡織自給有婢冬菊感其苦節相依不忍去康熙二十七年旌表又蘭谿俞貞女)
(朱貞女唐貞女郭貞女東陽王貞女皆未婚夫死完貞不嫁)何季奴(武義人許字顧兆吉)
(貧甚父母背盟令别適女泣諫不從閉戶自縊)吳明燧妻陳氏(浦江人康熙十二年)
(旌表同縣張德冠妻鄭氏康熙五十一年旌表金國璉妻樓氏張以琳妻朱氏金階妻張氏並)
(於雍正年間旌表)方福娃(永康人年甫十歲母病亟福娃日夜涕泣登樓割臂肉以進母)
(病即痊鄉人號方孝女)徐聖鳳妻童氏(永康人以力拒強暴遇害康熙五十六年)
(旌表又同縣陳嘉謨妻朱氏徐士雷妻虞氏徐璜妻虞氏盧一鵬妻朱氏方震暘妻楊氏並於康)
(熙年間先後旌表又東陽任氏女義烏駱喜娘蘭谿董某妻吳氏俱以不辱強暴死)葉廷
驤妻祝氏(金華人夫亡守節乾隆四年旌同縣倪應節妻程氏妾吳氏李升聰妻余氏)
(倪惟道妻朱氏李邦屏妻吳氏滕元其妻葉氏倪家泉妻吳氏鄭尚信妻曾氏姜詵妻鄭氏邵鴻肇)
(妻倪氏何德源妻葉氏倪茂良妻方氏吳國臣妻樓氏張尚曇妻蔣氏姚永佩妻王氏陳惟吉妻童)
(氏鄭夀妻徐氏王國昌妻張氏孫應維妻樓氏葉鍾泰妻盛氏徐盛嘏妻倪氏藍士宏妻李氏章言)
(煥妻李氏盧以立妻陳氏林國能妻金氏金之韜妻舒氏張思勝妻陳氏孫玠妻鄭氏樓林侯妻張)
(氏金之紹妻方氏金若盛妻葉氏徐鴻第妻倪氏尹元功妻翁氏施沛仁妻方氏傅世甡妾項氏朱)
(之發妻嚴氏柳德亭妻姜氏嚴錫佩妻黃氏王朝模妻嚴氏陳怒妻徐氏金光情妻何氏徐振興妻)
(童氏顧光偉妻吳氏夏炳章妻孔氏黃繼祖妻王氏金永淶妻鄭氏張雲標妻孫氏傅肇伯妻徐氏)
(葉元龍妻林氏又貞女徐氏方氏俱於乾隆年間旌楊鳳與妻傅氏徐廷佐妻陸氏金之玖妻姚)
(氏汪鼎樟妻戴氏莊思清妻王氏程志鵬妻唐氏何安愛妻吳氏倪如安妻葉氏葉廷源妻黃氏傅)
(士吉妻黃氏邵景僎妻葉氏姚商輔妻葉氏倪士鵬妾趙氏葉廷煜妻滕氏方文揚妻施氏俱於嘉)
(慶年間旌)嚴上球妻鄭氏(蘭谿人夫亡守節乾隆二年旌同縣朱秉良妻黃)
(氏諸葛國材妻柳氏包道秀妻章氏鄭明儒妻王氏戴佑臣妻鄭氏葉爾錫妻宋氏徐仲音妻王氏)
(趙名品妻鄭氏趙旭明妻鄭氏趙南英妻范氏徐萬端妻童氏諸葛俁妻方氏鄭惟琪妻朱氏邱有)
(道妻周氏陸榮先妻戴氏郭宗術妻徐氏吳懷虞妻范氏諸葛鍵妻王氏應開昱妻徐氏潘望典妻)
(邵氏趙盤妻陳氏黃鍹妻童氏黃舟妻陳氏邵暹儒妻童氏陳世耀妻方氏嚴河妻郭氏應國璋妻)
(潘氏嚴廷槐妻程氏繆崇蛟妻唐氏董伯謙妻蔣氏洪孚忠妻柴氏陳錫功妻汪氏姜起庠妻水氏)
(李德炳妻吳氏陳惟章妻徐氏何文聖妻金氏趙茂德妻汪氏戴大衡妻汪氏江永起妻戴氏童介)
(爾妻徐氏諸葛銓妻吳氏童子見妻唐氏方聖傳妻姚氏范日星妻王氏徐光崇妻何氏趙嘉謨妻)
(柳氏徐應亨妻孫氏吕瑞秀妻章氏吳涵妻鄭氏章灝妻徐氏郭克方妻祝氏嚴濟妻徐氏翁胃占)
(妻胡氏趙用照妻方氏林志雷妻鄭氏童懋俊妻施氏章春旭妻倪氏章廷鳳妻徐氏方國琦妻葉)
(氏姚世德妻黃氏章學禮妻郭氏郭遵道妻徐氏諸葛士妻陸氏柳秉純妻嚴氏王如岡妻陸氏吳)
(殿掄妻童氏余師伋妻趙氏舒崇瑾妻劉氏施國珍妻童氏王起佐妻方氏童心化妻葉氏趙朱妻)
(諸葛氏諸葛格妻唐氏邵元烋妻方氏又烈婦章光德妻邵氏貞女程福夀未婚妻鄭氏俱於乾隆)
(年間旌吳秉鈖妾陸氏趙廷彩妻徐氏趙之璽妻李氏徐懋泰妻何氏金其相妻劉氏諸葛惠妻)
(徐氏徐鳳山妻陳氏葉紹恒妻陳氏諸葛弼妻姜氏徐名蕡妻唐氏鄭思緒妾陳氏姚秉德妻閻氏)
(姜矞雯妻諸葛氏陳元會繼妻章氏蔣崇源妻舒氏滕新彩妻方氏柳遇占妻吳氏林有梁妻徐氏)
(林世芳妾書氏趙學義妾童氏王嘉錫妻嚴氏陸光元妻章氏徐名觀妻趙氏嚴雲龍妻徐氏嚴國)
(慶妻鄭氏趙正祿妻葉氏嚴國幹妻鮑氏徐珩妻朱氏何宗鼎妻葉氏又烈婦姚林氏俱於嘉慶年)
(間旌)張兆昌妻李氏(東陽人夫亡守節乾隆二年旌同縣張承祥妻吳氏韋)
(子濬妻李氏杜時球妻虞氏陸祖發妻蔣氏楊茂壎妻樓氏胡肇挺妻李氏趙雲駥妻陳氏王嗣綬)
(妻樓氏趙涵妻張氏韋名正妻徐氏厲士正妻杜氏馬惟煜妻樓氏趙雲嶓妻盧氏李貴祖妻郭氏)
(吕立智妻趙氏何禮培妻陳氏張洪祚妻徐氏張世貴妻施氏馬宏紳妻許氏任堯鼒妻杜氏吳蔣)
(龥妻蔣氏斯首瑁妻胡氏吳從鑰妻蔣氏杜立振妻吳氏王子衡妻賈氏郭欽隣妻金氏吳承安妻)
(華氏蔡崇森妻陳氏王子淳妻張氏許世恩妻韋氏胡嘉淳妻湯氏陸守仁妻賈氏盧永衍妻駱氏)
(杜思敬妻厲氏杜思灝妻王氏謝緯甫妻吳氏李光錫妻方氏陳元堂妻張氏郭唘疆妻王氏趙爣)
(妻劉氏金仲進妻周氏周世昌妻金氏又烈婦陳廷鰲妻許氏遇暴捐軀貞女盧技長未婚妻徐氏)
(趙仍正未婚妻李氏貞女徐氏俱於乾隆年間旌張朝魁妻胡氏王顯喈妻韋氏盧大珣妻徐氏)
(吳應龍妻王氏方光錫妻徐氏吳明模妻蔡氏王泳銘妻樓氏盧人祖妻周氏蔣立勲妻周氏斯本)
(煒妻王氏王熙生妻杜氏蔣緯標妻王氏王連夀妻陳氏朱璠妻王氏盧人份妻趙氏吕調玉妻盧)
(氏何永清妻程氏王永斯妻盧氏程光槐妻吳氏妾汪氏章世福妻陳氏張承魁妻杜氏蔣錫梅妻)
(陸氏李昌明妻趙氏韋昌瑄妻許氏陳唘聖妻李氏章昌元妻吳氏又貞女吳張氏俱於嘉慶年間)
(旌)金來儀妻陶氏(義烏人夫亡守節乾隆四年旌同縣朱茂章繼妻王氏王明)
(霞妻成氏吳宏茂妻傅氏毛有㫤妻朱氏吳有仁妻劉氏吳茂葵妻何氏黃世睦妻季氏童世組妻)
(許氏樊忱妻金氏于日鞏妻王氏鮑元妻楊氏王明長妻陳氏陳孫芳妻黃氏何鳳鳴妻樓氏何楠)
(妻方氏張其來妻傅氏胡德盛妻陳氏徐舜齊妻徐氏周其泉妻楊氏黃吉仁妻傅氏吳爾圻妻何)
(氏陳槐妻吳氏王宏遺妻虞氏金廷珠妻方氏王法商妻傅氏吳世枚妻孫氏陳䚸妻劉氏陳起基)
(妻王氏朱元性妻全氏于士國妻陳氏王永曇妻丁氏吳安周妻陳氏陳喆生妻龔氏吳德文妻何)
(氏施茂琅妻陳氏王應賢妻陳氏張祖珣妻滕氏王蘭旭妻陳氏黃銘武妻朱氏傅立振妻季氏方)
(紹綸妻樓氏宋季臣妻朱氏龔治安妻傅氏陳公沫妻劉氏馮岐喈妻王氏傅家模妻何氏楊之友)
(妻王氏方德俊妻駱氏朱惟任妻馮氏王元瑞妻何氏陳瑞發妻吳氏朱承滿妻宋氏方源興妻蔣)
(氏王正亨妻張氏王正元妻朱氏吳光昌妻季氏劉止崶妻傅氏季子信妻童氏吳連珠妻葉氏王)
(正貞妻朱氏人烈婦陳舜恭妻朱氏烈女朱有紹未婚妻樓氏均夫亡殉節於乾隆年間旌毛宗)
(植妻金氏楊永梁妻周氏陳大繗妻蔣氏吳家貞妻虞氏楊初闢妻王氏妾何氏龔景龍妻張氏李)
(式璋妻施氏吳人意妻嚴氏許彭年妻陳氏陳瑞福妻龔氏王爲有妻馮氏王伯允妻施氏吳家亮)
(妻丁氏陳日樂妻駱氏楊永修妻何氏陳溱洧妻駱氏楊永廸妻季氏樓恩拔妻金氏虞氏馮文樂)
(妻王氏傅世綸妻鮑氏金兆璠妻黃氏成瑞堅妻陳氏季成全妻陳氏王世受妻陳氏土日向繼妻)
(龔氏陳烺妻王氏丁子琅妻朱氏朱兆般妻許氏朱承透妻沈氏徐堯典妻朱氏虞永甲妻李氏朱)
(兆琪妻王氏陳德洋妻張氏吳有權妻鮑氏陳德浩妻馬氏施渭璧妻傅氏王顯俸妻吳氏陳順鏡)
(妻虞氏俱於嘉慶年間旌)黃介瑞妻鮑氏(永康人夫亡守節乾隆二年旌同)
(縣鄭爾其妻盧氏陳振祿妻吕氏應鼎文妻蕭氏徐廣妻林氏盧嘉學妻程氏胡啟璋妻徐氏章鈐)
(妻陳氏李經詁妻池氏王世謨妻俞氏林守官妻應氏周鳴妻應氏李天培妻吕氏徐兆楷妻應氏)
(徐彥深妻應氏吕聖瑞妻胡氏李雲剛妻姚氏朱魯珍妻俞氏周楷妻王氏姚楚儒妻董氏李雲錫)
(妻池氏施仁禎妻胡氏陳世諤妻徐氏陳貞獻妻楊氏朱廷槐妻陳氏程開澳妻吳氏胡𢡟達妻李)
(氏徐錫耘妻應氏周景濬妻李氏徐明瀚妻王氏章爾鏴妻應氏李正池妻陳氏吕岳松妻應氏馮)
(辰章妻胡氏應世志妻牟氏沈爾賢妻李氏吕元鳳妻朱氏胡嘉元妻吕氏林伯雲妻盧氏李如位)
(妻徐氏王戴岧妻倪氏樓元日妻方氏徐發妻吕氏胡儒鄕妻李氏顔宗榮妻李氏李作賓妻應氏)
(吳鳴心妻楊氏吳鳴龍妻吕氏方仕高妻孫氏王鍾祥妻應氏陳孟誠妻吕氏李祖芳妻章氏吳彩)
(祖妻池氏人烈婦黃思奇妻俞氏遇暴捐軀陳家浦妻施氏夫亡逼嫁自經貞女陳兆槐未婚妻周)
(氏陳法奇未婚妻楊氏俱於乾隆年間旌沈天德妻吕氏姚伯登妻李氏陳之謙妻顏氏王集薇)
(妻胡氏王洪盛妻李氏池天敘妻吳氏孫兆楷妻李氏吳學起妻施氏禇隨元妻俞氏陳有明妻吕)
(氏吕律妻徐氏鄭祖洢妻陳氏吕鳳儀妻陳氏徐宏賽妻林氏胡昇佐妻應氏施國昭妻俞氏金希)
(顏妻盧氏陳修齊妻陶氏樓景東妻章氏胡安玉妻程氏周廷吉妻葉氏陳修琅妻楊氏應洪沂妾)
(馮氏金景郎妻陳氏胡學輝妻吕氏徐萬青妻王氏鄧奇旌妻應氏李徵伸妻胡氏陳茂全妻徐氏)
(黃懋巍妻陳氏倪廷柱妻潘氏又烈婦王蔡氏遇暴捐軀貞女徐氏俱於嘉慶年間旌)趙集
仁妻徐氏(武義人夫亡守節乾隆六年旌同縣趙集義妻何氏顧鍾修妻徐氏朱佳琦)
(妻張氏徐之成妻何氏林章妻徐氏葉成龍妻程氏何緒輝妻徐氏陳世泮妻邵氏賀邦瞻妻徐氏)
(趙鴻梓妻朱氏鍾志振妻徐氏趙鴻商妻朱氏又貞女邵氏俱於乾隆年間旌何緒唘妻金氏何)
(永芝妻王氏周文彪妻徐氏王彰妻鍾氏王文律妻徐氏項人銓妻尤氏李錫燦妻徐氏項興梁妻)
(徐氏沈文峯妻方氏俱於嘉慶年間旌)張成濟妻黃氏(浦江人夫亡守節乾隆二)
(年旌同縣周能約妻王氏鄭爾銘妻倪氏施惠愛妻祝氏虞唘模妻張氏傅虞掌妻葛氏石邦安)
(妻虞氏張德蔡妻傅氏石興星妻潘氏黃應上妻傅氏毛可瓊妻樓氏尚涓妻張氏樓起嶼妻趙氏)
(朱之煜妻張氏程尚稠妻張氏張以忠妻陳氏潘志珏妻張氏潘珙妻張氏吳一黃妻金氏柳邦和)
(妻宋氏倪尹徵妻陶氏鄭思譽妻張氏樓紹升妻傅氏張致珙妻朱氏張致瑞妻方氏張以瓚妻陳)
(氏戴聖欽妻張氏戴聖謨妻朱氏戴聖乾妻郭氏樓紹隨妻陳氏吳嘉禾妾全氏王志棣妻黃氏又)
(遇暴捐軀之烈婦張陳氏俱於乾隆年間旌張用嶧妻陳氏張用端妻樓氏戴廷銓妻趙氏黃德)
(彩妻蔣氏鄭遵堅妻吳氏周元昂妻鍾氏樓爾漢妻項氏張可炊妻楊氏樓永信繼妻費氏樓廣源)
(妻于氏俱於嘉慶年間旌)錢文秀妻潘氏(湯溪人夫亡守節乾隆三十年旌)
(同縣潘茂兆妻陳氏何文盛妻胡氏邵起標妻葉氏邵日元妻張氏又烈婦李廷煦妻邵氏夫亡殉)
(節俱於乾隆年間旌洪文燿妻陳氏張宗升妻陳氏徐國望妻陳氏伍昌妻陳氏陳觀禮妻伊氏)
(俱於嘉慶年間旌)
︹仙釋︺︹晉︺黃初平(蘭谿人年十五家使牧羊遇道士將至金華山石室中兄初起尋之四十)
(餘年一日逢道士引入山相見問羊安在初平曰在山之東初起視之但見白石初平叱之石皆起)
(成羊初起遂絶粒服松柏茯苓尋亦得仙初平别號赤松子云)︹南北朝︺︹齊︺孫遊岳
(東陽人宋太初中遇簡寂先生授以三洞經法其後茹芝却粒久而益少齊永明間端坐而逝)︹梁︺
傅翕(義烏人少以漁為業普通元年遇胡僧嵩頭陀語之曰爾彌勒化身也何以漁為因令鑑)
(於水乃見圓光寶蓋即悟前因遂入松山修道所居輙有黃雲如蓋覆之山多猛獸翕每齋竟持飯)
(飼之自後伏匿涅盤後東海徐陵為撰塔志銘至今猶存)︹唐︺寶掌和尚(西域人生於周)
(末貞觀中來遊東土至浦江縣之寶掌山誦偈曰行盡支那四百州此中偏稱道人遊遂結茅為庵)
(晏坐十七年一日屈指巳一千七十三歲謂其徒惠雲曰吾將謝世矣端坐而化)︹五代︺貫
休(姓姜氏蘭谿人天復間入蜀蜀主賜號禪月大師苦節峻行善草書工詩歌所著有西嶽集二)
(十餘卷)
︹土產︺纖纊(元和郡縣志婺州貢)綿(唐書地理志婺州土貢綿寰宇記又貢絶絹)紵布
(元和郡縣志婺州貢紵布唐書地理志又貢葛)紙(元和郡縣志婺州貢白藤細紙明統志永康縣)
(出通志東陽縣出)漆(唐書地理志婺州土貢漆)香秔(唐書地理志婺州土貢赤松澗米香)
(秔)銅(唐書地理志金華縣有銅)葛粉(唐書地理志婺州土貢)藥(唐書地理志婺州土)
(貢黃連舊志又產金星革可解丹石毒)膏棗(明統志東陽縣出府志南棗出東陽茶場最有)
(名)榧子(明統志東陽縣出)酒(明統志束陽縣出)熏蹄(東陽縣出)
纂修官(臣)李煌恭纂
前纂修官(臣)蔡賡颺恭纂
前總纂官(臣)黃爵滋恭覆輯
前校對官(臣)張之綱恭校
大清一統志
衢州府(在浙江省治西南五百六十里東西距二百二十五里南北距二百二十里東至金華府)
(湯溪縣界一百十里西至江西廣信府玉山縣界一百十五里南至處州府遂昌縣界一百二十五)
(里北至嚴州府遂安縣界九十五里東南至遂昌縣界一百四十里西南至福建建寕府浦城縣界)
(一百八十里東北至嚴州府夀昌縣界九十里西北至安徽徽州府婺源縣界一百九十五里自府)
(治至京師三千八百四十里)
︹分野︺天文斗牛分野星紀之次
︹建置沿革︺禹貢揚州之域春秋時越姑蔑地戰國屬
楚秦屬會稽郡漢為會稽郡太末縣地三國吳分
屬東陽郡歷晉至隋皆因之唐初屬婺州武德四
年始於信安縣置衢州(元和志以州有三衢山因名)六年廢(時陷)
(於輔公祏)垂拱二年復置天寶初曰信安郡屬江南東
道乾元初復曰衢州屬浙江東道五代屬吳越國
宋初屬兩浙路南宋屬浙東路元至元十三年改
衢州路屬江浙行省明初改龍游府明年復曰衢
州府屬浙江布政使司
本朝因之隸浙江省領縣五
西安縣(附郭東西距七十五里南北距二百二十里東至龍游縣界四十里西至常山縣界)
(三十五里南至處州府遂昌縣界一百二十五里北至嚴州府遂安縣界九十五里東南至遂昌縣)
(界一百三十里西南至江山縣界五十里東北至龍游縣界六十里西北至常山縣界四十里漢會)
(稽郡太末縣地後漢初平三年分置新安縣三國吳分屬東陽郡晉太康元年改曰信安宋齊以後)
(因之隋亦屬東陽郡唐武德四年始置衢州治此六年州廢仍屬婺州垂拱二年復為衢州治咸通)
(中始改曰西安歷宋元明不改本朝因之)龍游縣(在府東七十里東西距五十七里南)
(北距一百五十五里東至金華府湯溪縣界三十里西至西安縣界二十七里南至處州府遂昌縣)
(界九十里北至嚴州府夀昌縣界六十五里東南至遂昌縣界六十里西南至西安縣界四十里東)
(北至金華府蘭谿縣界四十里西北至西安縣界五十五里春秋越姑蔑地漢置太末縣屬會稽郡)
(後漢因之三國吳分屬東陽郡晉及宋齊以後因之隋平陳併入金華縣唐武德四年置縠州及太)
(末白石二縣八年州縣俱廢入信安貞觀八年分信安金華二縣地改置龍邱縣屬婺州垂拱二年)
(改屬衢州五代時吳越始改曰龍游宋宣和三年改曰盈川紹興初復故元屬衢州路明屬衢州府)
(本朝因之)江山縣(在府西南七十五里東西距一百五里南北距一百五十里東至西)
(安縣界三十五里西至江西廣信府玉山縣界七十里南至福建建寕府浦城縣界一百二十五里)
(北至常山縣界二十五里東南至處州府遂昌縣界一百里西南至廣信府廣豐縣界九十里東北)
(至西安縣界三十五里西北至常山縣界四十里漢太末縣地晉以後為信安縣地唐武德四年分)
(信安南境置須江縣屬衢州八年省永昌元年復置仍屬衢州五代時吳越改曰江山宋初因之咸)
(淳中改曰禮賢元初復曰江山屬衢州路明屬衢州府本朝因之)常山縣(在府西八十里)
(東西距八十里南北距六十里東至西安縣界四十五里西至江西廣信府玉山縣界三十五里南)
(至江山縣界二十五里北至開化縣界三十五里東南至江山縣界十五里西南至玉山縣界三十)
(五里東北至西安縣界五十里西北至開化縣界五十里漢太末縣地後漢建安二十三年分置定)
(陽縣三國吳分屬東陽郡晉及宋齊因之隋廢入信安縣唐武德四年復置八年廢咸亨五年改置)
(常山縣屬婺州垂拱二年屬衢州乾元元年割屬信州後還屬衢州宋初因之咸淳三年改曰信安)
(元復曰常山屬衢州路明屬衢州府本朝因之)開化縣(在府西北一百六十里東西距)
(一百二十里南北距一百六十里東至常山縣界四十里西至江西饒州府德興縣界八十里南至)
(常山縣界四十里北至安徽徽州府休寕縣界一百二十里東南至常山縣界五十里西南至江西)
(廣信府玉山縣界八十里東北至嚴州府遂安縣界七十里西北至徽州府婺源縣界八十里漢太)
(末縣地晉以後為定陽縣地唐為常山縣地宋乾德四年吳越分常山置開化場太平興國六年升)
(為縣屬衢州元屬衢州路明屬衢州府本朝因之)
︹形勢︺姑蔑之墟太末之里(唐韓愈徐偃王廟碑)東望九峯西瞻
靈石南臨樵谷(宋毛幵超覽堂記)東南孔道閩越之交舟
車往來之都會(毛幵和風樓記)南走閩西適楚(毛幵坾舟亭記)其
山邃以麗其水清以駛(宋程俱保安院記)當浙上游多佳
山水與閩婺括蒼相望(明王璣楊公河記)
︹風俗︺其俗悍以果其君子好氣敏於事(宋程俱保安院記)君
子多亢言而厲行易知而難狎有古之遺風(毛幵超覽)
(堂記)廣川大谷之間風土樸野民俗醇厚(信安志)民多
行商龍游尤甚(龍游志)
︹城池︺衢州府城(周四千五十步門六三面浚濠西阻溪宋宣和三年築元至正時增築新)
(城本朝屢經修葺)龍游縣城(周六里門四池廣三丈明隆慶中築本朝乾隆年間屢)
(修)江山縣城(周五里門九左據文溪右倚西山明隆慶初築本朝乾隆三十三年重)
(修)常山縣城(周三里門六又水門七明正德七年築本朝乾隆三十一年重修)開
化縣城(周二千八丈五尺門六水門二明正德六年土築天啓三年甃石本朝乾隆三十)
(一年重修)
︹學校︺衢州府學(在府治西宋慶歷中建本朝順治康熙中屢修入學額數二十五名)
西安縣學(在縣治西北明嘉靖二十三年遷建入學額數二十五名聖裔附入額數二名)
龍游縣學(在縣治西宋至和初建元末燬明洪武中重建入學額數二十名)江山
縣學(在縣治西宋舊學在治東朱子為記元至元中改建於此入學額數十六名)常山
縣學(在縣治西明嘉靖九年遷建入學額數二十名)開化縣學(在縣治東舊在縣西)
(本朝康熙六十一年遷建入學額數十六名)正誼書院(在郡治北)岑峯書院
(在龍游縣北隅)文溪書院(在江山縣治南本朝乾隆二十八年重建)定陽書
院(在常山縣治本朝乾隆六年建)天香書院(在開化縣治又府北有青震書院)
(本朝康熙中建西安縣有柯山書院宋淳祐中建明正書院在縣東咸淳中建定志書院在縣學右)
(明萬歷中建今皆圯)
︹戶口︺(原額人丁一十五萬八千六百九今滋生男婦十五萬九百三十六名口計十六萬六千六)
(百五十戶又屯運男婦一千二百八十八名口計一百九十七戶)
︹田賦︺(田地共二萬七千三百十三頃二十二畝二分零額徵銀十八萬八千三百二十四兩六錢一)
(分零米一萬一千九百九十七石六斗八升六合零)
︹山川︺鷄鳴山(在西安縣東十五里東溪流經其下)翠微山(在西安縣東二十五里高)
(十餘里上有平田數十畝旁為仙巖中空可坐數十人明太祖兵下江西凱旋過此御書仙巖洞天)
(四字刻於石)塘山(在西安縣東三十里亦名塘臺山高可數里上有池深不可測又東五里)
(為烏巨山有東西兩山連亘西山尤雄秀高可六七里)鵝籠山(在西安縣東五十里一名)
(繡峯上有三塢一池稱為奥區其旁有九仙巖峭峻百仞)紫微山(在西安縣東南五十里一)
(名迷茨山與鵝籠相接峯巒際天邈絶羣嶺中有懸崖泉滴不竭旱則禱焉)爛柯山(在西)
(安縣南二十里杜佑通典謂之石橋山以中有石橋也道書謂之青霞第八洞天一名石室山梁任)
(昉述異記晉王質入山採樵見二童子對奕質置斧坐觀童子與質一物如棗核食之不饑局終童)
(子指示曰汝柯爛矣質歸鄉里己及百歲無復舊時人)響谷山(在西安縣南三十一里崖)
(壁峭立水環其址崖半有穴風嘘則鳴)曡石山(在西安縣南四十里其石層出若曡累狀)
(中有巖穴名仙遊洞)爵豆山(在西安縣南七十五里舊有銀鑛唐元和中閉塞五代錢氏時)
(復開後仍閉)鹿鳴山(在西安縣西三里岡巒秀滌修竹蒼松掩映禪刹為郡人遊覽之所)
巖山(在西安縣西十里四面壁立絶頂平曠可數十畝中有石井冬夏不竭)屹石山
(在西安縣西二十里平地五峯拔起下臨溪水)烏石山(在西安縣西四十里延袤十數里巨)
(石周匝如城有石門可人俗號寨門相傳邑人避黃巢時所設中有水田歲未嘗旱自府境趨江右)
(產茶絶佳)鷄鳴山(在龍游縣南三里宋時邑人吕防講學於此嘗登山見鷄鳴叢棘中羅得)
(白金數十鎰輸之官)岑山(舊志在龍游縣南十五里唐書地理志龍邱縣有岑山俗名筆架山)
(自金華望之正當其面故號婺女照鏡臺山有龍洞井其東為雁蕩山下臨茅溪)聖壇山
(在龍游縣南三十里高五里山勢聳拔鳥道盤旋名十八曲上有天生池)靈山(在龍游縣南四)
(十里下為靈溪有徐偃王廟後以禱雨得騐更今名其下有塔山在靈溪中孤嶼屹立四水環流)
白石山(在龍游縣南四十五里山有圓石聳立二十餘丈色純白唐嘗以此山名縣)樓
山(在龍游縣南五十里隋書所載樓山即此土人呼為五鳳樓)楊樹山(在龍游縣西南)
(八十里曡嶂重巒上戛牛斗上有五粒小松數株相傳楊盈川從華山移植後人因以名山)杜
山(在龍游縣西北三十里上有白馬嶺下馬磡洗馬池其東為雙巖山西為石佛山西北為大乘)
(山接西安縣界)康山(在龍游縣北五里其東為縠波巖)烏石山(在龍游縣北四十五)
(里下有幽巖又北即梅嶺也)航埠山(在江山縣東一里周五里山勢逶迤鹿溪經其陽有)
(航渡)漸山(在江山縣東二十里俗名大靈山巍然秀出上有徐偃王廟旁有泉三泓)神仙
山(在江山縣東三十里上有泓泉)鵝籠山(在江山縣東南四十里上有靈湫)景星
山(在江山縣南五里本名突星山宋紹興中改今名高四十丈周五里有三石峯煙蘿賓暘二洞)
徐王山(在江山縣南二十五里三峯秀峙東麓有押衙塢相傳徐偃王嘗駐兵於此又南十)
(五里有徐山)石門山(在江山縣南三十里往來者皆通出山麓謂之石門街)洗仙
山(在江山縣南四十五里俗名萬青山有仙人洞又南五里為龍堂山頂有龍井)江郎山
(在江山縣南五十里隋書地理志信安縣有江山即此通典須郎山發地如筍有三峯舊志山在縣)
(南五十里一名金純山又名須郎山高六百尋上有三峯峯各有巨石高數十丈色丹奪目不可仰)
(視相傳昔有江氏兄弟三人登山巔化為石因名俗呼江郎三片石山頂有池產碧蓮金鯽時有甘)
(露之祥錢氏以此山名縣)石鼓山(在江山縣南九十里路特嶮巇人跡罕到上有井十皆有)
(龍居内一井有石鏡煜煜有光尤神怪莫測絶頂名品尖天霽可見衢城相近又有箬山高出仙霞)
(之上上有田不旱山民佃之)浮蓋仙山(在江山縣南一百里上有仙洞石壇石屏奇怪)
(百出又多紅桃花而不實又南十里曰覷星山巋然為衆山之宗登此可觀星辰因名)泉山
(在江山縣南一百三十里周數百里漢朱買臣云東越王居保泉山一人守險千人不得上通典泉)
(嶺山在信安縣南二百里即此)西山(在江山縣西一里峯巒秀聳下有須泉一名梅花泉邑人)
(多擇勝為亭榭又西一里為騎石山高四十丈周四里與景星山相向)湖山(在江山縣北二)
(十五里高百丈周五十五里上有石窟山半有石城兩層内有腴田)漳山(在常山縣東二十里)
(其東有石井山兩山壁立中夾石溪極為幽勝)常山(在常山縣東三十里唐以此名縣一作長)
(山絶頂有湖可數畝亦曰湖山巨石環繞儼如城郭王象之輿地紀勝即古信安嶺也陳天嘉初留)
(異據東陽時王琳據江郢二州異因自信安嶺與琳潛通使往來今自衢州西出信州達鄱陽者必)
(出常山所謂嶺路也)白馬山(在常山縣東四十里上有石如掌擎一盤水流不息)硯山
(在常山縣南二十里出紫石及金星石皆可作硯)彤弓山(在常山縣西二十里勢如龍蟠)
(溪流縈帶)三衢山(在常山縣北二十五里東陽記云山上有石週迴三百步明統志云昔有)
(洪水暴出派兹山為三道故名峭峯奇石玲瓏紺碧夭矯槎牙不可名狀上有巖洞中有石室旁通)
(二門其相接者曰容車山高三百丈周五里下有碧玉蓮花二洞)石門山(在常山縣北二)
(十五里下臨金川石徑如門僅容一人山巔有竅每旦出雲東馳則雨西馳則晴驗之多應又有丫)
(巾山上有丫巾洞有靈湫為龍所宅)黃岡山(在常山縣北三十五里宋時趙鼎范冲魏矼同)
(隱於此相近者為營山昔詹寇曾結營於此故名)嚴谷山(在常山縣北三十八里石壁高)
(百餘丈明統志山多窟穴產靈草嘉禾山腹有靈真洞中有三石人)金錢山(在開化縣治東)
(百步世傳有金錢二仙於此煉丹故名)王母山(在開化縣東十五里山高而銳山半有靈)
(湫俗謂之天井)鳳凰山(在開化縣南一里如鳳展翅舊有置麻車其下而去者故西南一帶)
(一名麻車山)獨山(在開化縣南十里溪中)雲霧山(在開化縣西南八十里與江西)
(德興玉山二縣交界周五十里)石耳山(在開化縣西八十里周三百里跨婺源德興二縣界)
(石壁聳立嵌空如耳故名石巖旁有泉及池四時不竭)古田山(在開化縣西百餘里高十)
(五里山中有田可百畝田畔有泉泉出兩竇下瀦為龍湫每旦將雨有雲一縷浮空而出)鐘山
(在開化縣北一里亦名覆釡山縣之主山也周八里東北有龍潭中多奇石)臺石山(在開)
(化縣北十里周五里高三十餘丈山之東有臺石倚山臨流瞰空欲墮)天童八仙山
(在開化縣北四十里周五里相傳唐時有酆去奢修煉於此丹井猶存)蟠桃山(在開化縣)
(東北五里巖壁峻立其上平廣數里山逕縈紆處處種桃花時望之如蒸霞然)銅錢嶺(舊志)
(去郡城三里而遥國朝康熙十三年耿逆之變官兵列營於此與賊對河而陣歷三年大兵雲集)
(賊始大潰夜燒營壘而遁)赤津嶺(在龍游縣南七十里嶺崖峻隘為邑中五嶺之一舊置有)
(寨守此則括蒼之寇不能北下所謂五嶺者在南為赤津上塘在西南為小蓮豪嶺在北為梅嶺是)
(也)璩公嶺(在江山縣東南六十里路通處州府遂昌龍泉二縣)仙霞嶺(在江山縣)
(南一百里又南去福建浦城縣一百二十里或曰即古泉山之嶺也周百里登之者凡三百六十級)
(歷二十四曲長二十里唐乾符五年黃巢破饒信歙等州轉掠浙東因刊山開道七百餘里直趨建)
(州即此嶺也宋紹興中史浩帥閩過此募人以石甃路自是鐫除鏟削舊時險阨少就寬平南行記)
(仙霞之為嶺一而南北有名之嶺凡五一曰窑頭在仙霞北十五里一曰茶嶺在仙霞南三里一曰)
(大竿嶺在仙霞南八里一曰小竿嶺在仙霞南三十六里一曰梨嶺在仙霞南五十六里與仙霞為)
(六大嶺盤紆峻拔岡麓相接六嶺之旁大山深谷接岫連峯不可勝紀東接處州西亘廣信林巒綿)
(錯略無斷處輿程考自馬頭嶺南至窑嶺峯勢突起行近仙霞則高峯插天旁臨絶澗隘處僅容一)
(馬至關嶺益陡峻蹊徑回曲步步皆險又南即茶嶺松篁相接夷險相乘又南里許曰楊姑嶺又南)
(即大竿嶺突然高峙南去小竿嶺二十里坡陀曠衍寬平處可屯列萬騎小竿嶺童然隆起高一百)
(五十丈延袤十餘里北趨婺州西達廣信皆可取途又南五里一峯傑出謂之楓嶺楓嶺北為浙閩)
(分疆處地名南樓又南十五里即梨嶺又南二十餘里為魚梁嶺過此則去險就平矣蓋六嶺之險)
(止在七十餘里之中故皆以仙霞目之)紅旗嶺(在江山縣西南三十五里路出江西玉山)
(縣每歲藝麥不耕而穫)巖嶺(在常山縣南五里產黑石可為硯)木綿嶺(在常山縣)
(南十里往江山之要路山峻石險後剷去巉石嶺道始通)菱湖嶺(在常山縣北二十五里為)
(往開化之道嶺路崎嶇宋靖康間江袤始開通之後以鄰寇竊發置寨防守)雅金嶺(在開)
(化縣東二十五里周五十里路出常山嶺勢壁立山半有龍湫名攝龍洞)芹嶺(在開化縣西南)
(三十里相近又有遁嶺高十五里二嶺連峙皆崎嶇險峻)歇嶺(在開化縣西少北七十里自嶺)
(而西十里抵白河接德興縣界為往來通道)百際嶺(在開化縣西北五十里與婺源縣接)
(界)金竹嶺(在開化縣北六十里有巡司戍守自嶺又北六十里至休寕縣之江嶺)馬
金嶺(在開化縣北九十里東接遂安北接休寕最為衝要)梧桐峯(在西安縣北七十里)
(與城東紫微峯相對號南北高峯)獨秀峯(在江山縣東南五十里)西高峯(在常)
(山縣治西北縣城倚其麓)賢良峯(在常山縣北十五里秀聳如筆宋王介讀書其下應賢良)
(科第一因名相近有豸峯狀肖獬豸宋侍御江躋居其下故名)湖巖(在龍游縣東十五里石山)
(横截水面其下深巖窈然半入水中深不見底)白佛巖(在龍游縣北四十里山門山巔廣五)
(丈四尺深四丈七尺有水南入濲相近有烏石巖廣五丈深三丈有水滴下不絶)白巖(在江)
(山縣東南四十五里廣一丈深倍之中平曠可容數百人瀑布從巔下若輕綃高挂名水簾泉)登
真巖(在江山縣西北十五里舊名筋竹山相傳唐女冠詹妙容得道於此别駕令狐峘易今名)
(高五千丈中有潭深晦莫測)趙公巖(在常山縣東北二十五里宋時趙抃讀書其下因名)
(捫蘿而登石洞可容百人)烏巖(在開化縣南十五里廣三十餘丈中平可居其西又有白巖)
西巖(在開化縣北六十里廣五丈下有潭深不測又雲霧巖在縣北七十里廣七丈中有龍湫)
宋村巖(在開化縣東北四十五里有石龍水自龍口出不絶下有石臺承之皆自然無斧鑿)
(痕)鼅鼄洞(在西安縣南名勝志昔有彭大佛者棄妻子棲林泉寺忽於小徑中聞樂聲跡)
(其路六七里有宫室仙人采女坐堂上酒殽盛設遂請大佛應供大佛食畢辭避堂上傳聲送大佛)
(從後門出既出惟見綫溜流入洞中後每陰雨猶聞鐘鼓聲)四果洞(在西安縣西三十五)
(里接常山縣界洞門方廣數丈水從中出溉田十餘里)靈龜洞(在西安縣北六十里亦名)
(太乙洞洞門高丈餘中廣五丈詰曲行里許至石龜塘僅廣二尺中有石龜具青黃白三色相近又)
(溪灘舊有浮橋為縣境之衝要又東北入西安縣為衢港至府城西南與信安溪合曰雙港口亦曰)
(信安江經城西又繞出城北又東至鷄鳴山下與定陽溪合亦曰盈川溪又東北入龍游界經縣西)
(之團石潭又東徑縣北五里又東八十里入蘭溪縣界與婺港合其水隨地異稱而縠溪其總名也)
東溪(在西安縣東十五里隋書地理志信安縣有定陽溪即此明統志源出處州遂昌縣之周)
(公嶺東北流入縣界至鷄鳴山下與信安溪合舊志東溪沿周公源過相思源口循縣南二十里九)
(龍山下又緣響谷石室諸山麓而東北出昔人於此横溪築堰分派導流迤邐而北灌田五萬六千)
(餘畝又有柘溪亦自常山縣流入至上航入西溪)芝溪(在西安縣北源出鳳山南流入衢江)
築溪(在龍游縣東二十五里源出處州府松陽縣大方山流入縣境七十里合馬報溪又西北)
(流入縠溪縣志又有白鶴溪源出長枝方山官賽諸澗流逕六石龍泉二溪合築溪又北流五里合)
(馬報水入寺湖)靈溪(在龍游縣治東南百步源出處州府遂昌縣北流逕縣南靈山下曰靈山)
(港繞城南復折而東又北入於縠溪凡行九十餘里又有芝溪在縣西九里源出岑山西北流入縠)
(溪)染口溪(在江山縣東南十里自遂昌縣流入合於大溪)文溪(在江山縣西南三十)
(五里禮溪鎮西其源有三一出石鼓山一出廣源一出廣嶺永豐之後洋至鎮匯爲一北流入常山)
(縣界謂之私溪又東北流四十里與石崆溪會其石崆溪亦出江山縣東北流七十里徑縣南一里)
(與私溪合名曰新開溪又東入金川謂之三合水)虹橋溪(在常山縣東二十五里源出東)
(魯等處流入金川又浮河溪源出縣東匯南巖前南流入金川招賢溪在縣東二十五里源出常山)
(鄉亦南流入金川)金溪(在常山縣北源出開化縣北南流折東徑常山縣北至府城西南合)
(衢江即古定陽溪也水經注定陽溪水上承信安縣之蘇姥布水懸百餘丈瀨勢飛注狀如瀑布其)
(水分納衆流混波東逝徑定陽縣又東入縠水舊志金溪有二源一出開化縣北馬金嶺一出縣西)
(北百際嶺二水合流亦名馬金溪南流四十里徑鐘山下環縣治東又東南流至華埠始容小舟又)
(南入常山縣界又名金川至縣北五里有疊石突出溪中謂之金川灘縣北諸溪皆由此匯入水至)
(此最大勝三百斛舟繞縣郭而東南合文溪又東南流五十里入西安縣界亦名信安溪以在郡西)
(又名西溪至縣西南二里合於衢江)後溪(在常山縣北十里源出丫巾山南流疊石入金川)
馬尫溪(源出開化縣東十五里白馬山下合大駛小駛二澗西南流三十五里至常山縣界)
(又東南二十里至石門入金川亦曰雙溪又誾嶺水出開化縣東北誾嶺南流入馬尫溪)聲口
溪(在開化縣西二十里其上流曰池淮溪有兩源一出歇嶺一出縣西百里大榕嶺合流至縣西)
(三十里滕巖下之池淮畈曰池淮溪又東南為聲口溪又東南至縣南三十里入金溪)梅嶺
水(在龍游縣北源出嚴州府夀昌縣界南流入縠又有金村水源亦出夀昌縣界南流至筍墩入)
(縠)斗山水(在龍游縣東北源出夀昌縣南流入縠水)彭湖(在西安縣東十五里廣數)
(十丈延袤五里)井湖(在西安縣東三十五里廣百步長五里)西湖(在龍游縣西南五百)
(步宋時馬天驥所鑿以擬杭之西湖)五百人湖(在龍游縣東北三十里亦名斗潭周二里)
(相傳昔有五百人於此竭水取魚得異魚及銅缶已而水暴長五百人皆没因名為縠溪諸水所匯)
(溉田五百餘頃)浮石潭(在西安縣東北五里信安江中有石高丈餘水大漲不没唐白居易)
(詩浮石潭前停五馬指此潭下有帝王灘相傳明太祖自江右旋師過此嘗駐蹕故名)漁湖
潭(在常山縣東四十里接西安縣界)球川(在常山縣西五十里四山環抱形若金盤川經)
(其間水最清潔民多取以造紙)雪泉(在江山縣西西山麓亦名薛家泉明時知縣張鳳翼浚入)
(縣河)須女泉(在江山縣西西山麓深不及丈形如半月大旱不涸流經縣北三里入大溪溉)
(田數百畝又白馬泉在縣西北十五里登真巖下溉灌甚廣)義泉(在開化縣東北百步廣僅)
(十尺深不盈仞泡湧如沸冬温夏凉甘美不涸)
︹古蹟︺姑蔑故城(在龍游縣北國語勾踐之地西至姑蔑又左傳哀公十三年越伐吳吳王)
(孫彌庸見姑蔑之旗杜預注姑蔑今東陽太末縣孟康曰太音闥陸德明曰音泰舊志在縠溪之南)
(今人呼為寺城麓)太末故城(在龍游縣治漢置太末縣隋廢唐初復置并置縠州尋廢)
(後又改置龍邱縣章懷太子曰漢太末今龍邱縣元和郡縣志縣西去衢州七十二里舊志吳越時)
(以邱名近墓不祥乃改為龍游或曰故城在今縣西又縣北五里有縠波亭或謂唐榖州置此)信
安故城(有三一在西安縣南六里馬驛橋南一在縣東十五里開化寺北一在縣北二十里)
(白石山舊志宋宣和三年方臘陷衢州州守高至臨於龜峯山築城即今治又有定陽城在縣北二)
(十五里欽風鄉今為古城院或以為即故縠州城也)須江故城(在江山縣西南唐置屬衢)
(州元和郡縣志縣北去州九十五里以縣南有須江溪為名五代錢鏐改名江山以縣有江山為名)
(宋咸淳中又改禮賢舊志禮賢故城在縣西南三十五里唐宋縣皆治此元至元十三年始遷今治)
(復名曰江山)常山故城(在今常山縣東元和志縣東去衢州八十里本太末縣地咸亨)
(五年於今縣東四十里置常山縣因縣南有常山爲名廣德二年本道使薛兼訓奏移於舊縣西四)
(十里即今縣是舊志故縣治在常山北麓又曰有信安故縣在縣東四十里常山鄉地名招賢蓋即)
(常山之訛也)盈川廢縣(在西安縣南寰宇記盈川廢縣在州南九十五里唐如意元年)
(分龍邱縣西桐山玉泉等鄉置縣西舊有刑溪陳時土人留異惡其名改曰盈川唐因取爲縣名元)
(和七年廢以其地併入信安龍邱二縣)白石廢縣(在龍游縣南三十五里白石山麓唐)
(武德四年析太末縣置屬縠州八年省入信安)武安廢縣(在龍游縣南唐證聖二年析龍)
(邱縣置後省寰宇記地有武安山因名故城猶存)定陽廢縣(在常山縣東南後漢末孫)
(氏所置隋廢唐初復置尋廢舊志在縣東南三十里定陽鄉地名三岡去府治一百十里遺址尚存)
開化場(今開化縣治寰宇記開化縣本常山縣地錢鏐割據之時析常山八鄉置縣九域志)
(乾德四年分常山縣置開化場太平興國六年升爲縣蓋錢氏置場入宋始爲縣也)銀場(九域)
(志西安縣有南北二銀場南場蓋在爵豆山下)超覽堂(在府城内宋時建毛幵有記)六
賢堂(在府城東宋時郡人祀趙鼎范冲馬伸汪應辰劉穎汪逵六賢於此)證夢亭(在府)
(治南唐豆盧署常夢一老人謂曰二十年後為此郡守可於此建亭後果守衢州乃立亭於夢中所)
(見處)濯纓亭(在西安縣北二里與逸老水月共三亭俱宋趙抃建)月波亭(在開化縣)
(金錢山北宋時建朱子有詩)雁序館(在府城西隅唐咸通中刺史趙璘與弟處州刺史瓚)
(會别之處)景星館(在江山縣南五十步宋汪大猷辛棄疾皆留題)龍邱萇宅(在龍)
(游縣東龍邱山東陽記太末縣有龍邱山龍邱萇隱居於此又蕭齊時徐伯珍亦居此)殷浩
宅(在西安縣南六里信安故城中晉建元間浩以山桑之敗貶居於此其址猶存土人號曰殷牆)
徐安貞宅(在龍游縣龍邱山下為安貞讀書處後改為九峯書院)趙抃宅(在西)
(安縣北五里抃喪繼母與弟捬廬墓縣令過勖榜其居曰孝弟居即此又有高齋在縣北拱辰門外)
(餘里屬崇安縣路通永豐上饒其餘山逕叢雜因地設隘多以關名要以仙霞為首)白沙關
(在開化縣西八十里接江西饒州府德興縣界自關而西又七十里即德興縣也)守禦千
戶所(在府治西元置鎮守保甲萬戶府明初改置仁和衞尋改為守禦所)全旺(在西安縣)
(北三十里有巡司駐此)湖鎮(在龍游縣東三十里湖頭鎮路出蘭谿有公館明置巡司今因)
(之)草坪(在常山縣西四十里舊草坪驛又西四十里即江西玉山縣江浙於此分界元至元)
(末置軍營駐兵防守明洪武三年復置草坪馬驛隆慶初併入廣濟驛改置公館今設巡司)金
竹嶺(在開化縣北六十里有巡司駐此又雲臺巡司在縣西七十里低坂巡司在縣北二十五)
(里皆久廢)禮賢鎮(九域志江山縣有禮賢鎮舊志在縣西南四十里又有清湖鎮在縣南十)
(五里為浙閩水陸之衝)鎮平鎮(在常山縣東南定陽鄉地名派石相傳昔有詹寇據此官)
(兵剿平之向設巡司今裁又丁坑巡司在縣北三十五里亦久廢)甘露鎮(在常山縣西北)
(四十里五代梁開平二年淮南攻危仔昌於信州吳越攻淮南甘露鎮以救之即此)馬金鎮
(在開化縣北三十五里以馬金嶺為名)華埠鎮(在開化縣南三十里自常山至縣此為通)
(道明隆慶初設營於此今有守備駐防)巖剝寨(在西安縣西南一百二十里明置巡司)
(本朝康熙三十九年裁又相固寨亦名板固在縣東南四十五里舊亦有巡司久廢)赤津嶺
寨(在龍游縣東南七十里又梅嶺寨在縣北五十里梅嶺明正統中置以備礦寇)白䃮寨
(在江山縣東八十里又馬鞍寨在縣西南六十里新塘寨在縣西五十里皆明正統中置以備礦寇)
楓嶺寨(在江山縣南楓嶺為浙閩分界處本朝特設遊擊駐防)硤石寨(在江山縣)
(南七十里硤石渡為浙閩要道本朝雍正十二年移府同知駐此又小竿嶺新寨在縣南小竿嶺)
(有兵戍守)壕頭寨(在常山縣西與江西玉山縣接界明正德中王浩入作亂因立寨掘壕又)
(白石塢壕坑在縣西南三十餘里亦是時置戍處)白石寨(在開化縣西六十里)陳村
營(在龍游縣西南六十里元至元中平昌賊孟祥作亂調吳興帥囊古討之立營於此久廢)安
仁市(在西安縣東三十五里陸走龍游為府東要隘)靈山市(在龍游縣南靈山下路通)
(遂昌舊有巡司又有水北巡司在縣北石佛山北皆久廢)上航驛(在西安縣西三里舊為信)
(安水驛明宏治中改為上航埠頭水馬驛)亭步驛(在龍游縣北五里縠溪南岸舊為縠波驛)
(明宏治六年徙於泥灣改置水馬驛舊有驛丞今裁)廣濟驛(在江山縣南舊自衢入閩者皆)
(由常山西出玉山本朝順治十二年始移常山之廣濟驛於此今設驛丞兼管清湖巡檢事)
︹津梁︺通和橋(在城西門外水亭埠明萬歷四十年創建浮橋長八十餘丈)東蹟浮
橋(在西安縣東十里為往來通道)雙浮橋(在西安縣東三十五里安仁市二溪分流於此)
通駟橋(在龍游縣東門外跨靈山港長二百步宋紹興中建相近又有文昌橋明萬歷中建)
馬報橋(在龍游縣東十五里長十五丈)大虹橋(在龍游縣南五十里跨洞溪路出遂)
(昌山崖高險阻塞難行明天順四年知縣王瓚鑿石搆橋遂爲通道)筍墩橋(在龍游縣北六)
(里長十丈)通濟橋(在江山縣東門外跨鹿溪)昭明橋(在江山縣南三十里江山鄉爲)
(閩浙要衝宋建)三鄉口橋(在江山縣本朝乾隆三十二年壞於水三十四年修築)觀
風橋(在常山縣東門外跨龍潭上舊名迎恩明嘉靖中重建改今名覆屋九間)廣濟渡
浮橋(在常山縣東觀風橋東跨廣濟渡初設渡夫以舟渡明宏治中比舟爲浮橋纜以鐵索後)
(舟壞築石墩十架木梁於其上)太平橋(在常山縣西二十里草坪舊驛有屋覆之)和平
通濟橋(在開化縣治東宋紹興中建今改浮橋)石梯橋(在開化縣北三里石壁峭)
(立下臨密賽淤曡石爲梯七十餘級)招賢渡(在西安縣西南三十五里信安溪路達常山)
清湖渡(在江山縣南十五里爲浙閩要會閩行者自此舍舟而陸浙行者自此舍陸而舟官)
(置浮梁以濟行旅明萬歷中建橋曰九清今改浮橋)硤口渡(在江山縣南六十五里輿程記)
(自清湖至硤口凡五十里)星口渡(在開化縣南石門鄉)
︹隄堰︺石室堰(在西安縣西南十一都溉田二十萬畝為縣境水利第一相近有黃陵堰溉田)
(二萬餘畝又有坊門堰在縣西南跨江山縣界灌田十五萬畝)姜村堰(在龍游縣南二十里)
(相近又有席村堰皆遏茅溪溉田三萬餘畝又分子堰七十一雖大旱不涸地稱沃壤明嘉靖四年)
(為洪水所壊推官鄭道築馬脛八十丈以殺其勢又築東壩五十丈以固其址至今利之)五社
石壩(在龍游縣西南禦近城溪河上流水勢本朝乾隆五十七年修)官壩(在常山縣)
(北二里明萬歷間築)魁星閘(在府城小南門外蓄水灌入城内環繞城河)
︹陵墓︺︹周︺姑蔑子墓(在龍游縣東東華山下宋慶元間為人所發古物充牣)︹漢︺龍
邱萇墓(在龍游縣東龍邱山又有祠在縣東三里)︹晉︺毛璩墓(在西安縣南一里)
︹唐︺祝奢墓(在江山縣南景星山下)︹五代︺︹吳越︺陳備墓(在西安縣西二)
(里備本錢氏舊臣聞國除慟哭不食而卒)︹宋︺趙抃墓(在西安縣東四十里)徐揆墓
(在江山縣南景星鄉南塘)趙鼎墓(在常山縣東石門山有石門書院以祀鼎)范冲墓
(在常山縣北三十五里容車山下)魏矼墓(在常山縣南宅山)劉章墓(在龍游縣)
(南四十里靈山下)余端禮墓(在龍游縣南靈山石壁原又有祠在縣北)汪應辰
墓(在常山縣西石潭頭)︹明︺孝子何倫墓(在江山縣北六都墳前山)吾紳墓
(在開化縣北鍾山下)樊瑩墓(在常山縣北博望鄉)方召墓(在江山縣景星山)
︹祠廟︺孔氏家廟(在府城中宋建炎初孔子四十八代孫衍聖公端友扈從南渡紹興初詔)
(賜田於衢州建廟城北之菱塘規制比曲阜元季燬於兵明永樂初遷於城南正德十五年又遷於)
(西安縣學舊址即今所本朝康熙二十一年重修)徐偃王廟(在龍游縣西四十里靈山)
(下唐刺史徐放重修韓愈有碑)楊盈川祠(在龍游縣西北二十里盈川上祀唐縣令楊烱)
趙清獻祠(舊在西安縣北明嘉靖中徙城南祀宋趙抃)景行祠(在江山縣學内)
(舊名三賢堂祀宋周穎徐揆徐存淳熙二年縣令邵浩益以毛漸毛[桌-日+(ㄇ@(人人))]更今名朱子有記)徐正
節祠(在江山縣北門外祀宋徐應鑣)七賢祠(在開化縣學東祀唐魏謩宋趙抃江景房)
(程俱鄒補之趙汝標魏亨中)貞烈祠(在龍游縣北三里祀烈女徐蓮姑)方節愍
祠(在江山縣署儀門内祀明死節知縣方召)
︹寺觀︺祥符寺(在府治西北三國吳鄭平舍宅建元黃溍有記)靈耀寺(在龍游縣西晉)
(時建相傳爲姑蔑子故宫)南禪顯聖寺(在府城南三里梁天監中建本朝康熙四十)
(八年重建)報恩守(在常山縣北十五里唐貞觀二年建初名保安寺明末燬本朝康熙中)
(重建更名報恩)開元寺(在府城東南十五里唐神龍中建本朝康熙中重建)永平
寺(在常山縣北三十里唐大中十年建宋趙鼎魏矼范中三賢嘗寓此)明教寺(在府城北)
(二十里宋太平興國元年建本朝康熙中重建)烏石寺(在龍游縣北四十五里宋紹興)
(中岳飛過此有題識)元妙觀(在城南府治西唐天寶中建)集仙觀(在西安縣南爛)
(柯山下)
︹名宦︺︹三國︺︹吳︺賀齊(山陰人漢獻帝時太末豐浦民反齊轉守太末長誅惡養善期月盡)
(平)︹晉︺江&KR1225;(陳留圉人為太末令縣界深山中有亡命數百家恃險為阻前後守宰莫能平)
(&KR1225;到官召其魁帥厚加撫綏諭以禍福旬月間襁負而至朝廷嘉之子蔚吳興太守)︹隋︺辛大
德(天水人為信安令誅翦羣盜甚得民和煬帝徙虞綽於且末綽亡走信安大德舍之歲餘有告)
(綽者與綽俱為使者所執會有詔死罪得以擊賊自效信安吏民詣使者叩頭曰辛君人命所懸辛)
(君若去亦無信安矣使者留之以討賊帝怒斬使者大德獲全)︹唐︺李禕(吳王恪孫開元時徙)
(信安郡王為衢州刺史治嚴辨子峴後亦刺衢)趙涓(冀州人德宗初為衢州刺史不為觀察使)
(韓滉所容奏免官帝見其名問宰相曰是豈永泰時御史乎對曰然詔拜尚書左丞既至勞之曰卿)
(正直朕所自知乃以罪聞不信也)︹宋︺高賦(中山人嘉祐中知衢州俗尚巫鬼民毛氏柴氏)
(二十餘家世蓄蠱毒值閏歲害人尤多與人忿爭輒毒之賦悉擒治伏辜蠱患遂絶)趙師旦
(宣城人知江山縣斷治出巳吏不能得民一錢棄物道上人無敢取後知康州死儂智高之難柩過)
(江山江山之人哭祭於路絡繹數百里不絶)錢顗(字安道無錫人熙寕初為殿中侍御史裏)
(行與劉述劉琦上疏言新法不便貶監衢州鹽務怡然無謫官之色蘇軾贈詩有烏府先生鐵作肝)
(之句時因號為鐵肝御史)張奎(字仲野臨濮人元祐初監衢州酒税有徐生者以毆人至死繫)
(婺州獄再鞫輒稱冤轉運使命奎復治奎視囚籍印竅偽深探之乃獄吏竄易卒釋徐生抵吏罪衆)
(驚伏同時薦奎者三十九人遂擢大理寺丞)宗澤(義烏人元符初知龍游縣氏未知學澤為)
(建庠序設師儒講論經術風俗一變自此擢科者相繼)李光(上虞人崇寕中調開化令有政)
(聲)彭汝方(鄱陽人宣和初通判衢州使者疏其治狀擢知州事方臘起睦之青溪與衢接)
(境寇至無兵可禦衆望風奔潰汝方獨與其僚段約界守孤城三日而陷罵賊以死)胡唐老
(晉陵人靖康三年知衢州苗傅敗走以亂兵犯城唐老拒之會大雨雹城上矢石俱發賊不支遂解)
(去以功擢秘閣修撰)趙子潚(秦康惠王後為衢州推官胡唐老奇其才任之屬時多故子潚)
(佐唐老繕完城具苗劉兵至城下不能攻以功進秩)陳康伯(弋陽人紹興初通判衢州攝郡)
(事盜發白馬原康伯督州兵濟王師進討克之)翁蒙之(崇安人為常山尉時趙鼎以謫死其)
(子汾將喪過衢郡守章傑希秦檜意檄蒙之領卒掩取鼎平時與故舊來往簡牘蒙之先遣人告汾)
(焚之逮至一無所得傑怒治蒙之罪士論高之)汪大猷(鄞人紹興中以恩補官授江山縣尉)
(曉暢吏事)劉珙(建人隆興初改知衢州治事精明吏人畏服)趙希言(惠王令懬元孫)
(淳熙中調衢州司戶參軍合郡民以計表其坊里標其戶數為圖獻於守守得而才之時衢己復孔)
(步章戴二場漕帥復檄訪嚴州烏龍嶺税場希言力陳不當復帥怒曰衢己復二場何烏龍獨不可)
(復希言謂二場當併罷去帥不能奪二場竟亦廢)袁甫(鄞人嘉定中知衢州立旬講務以理)
(義淑士心歲撥助養士千緡西安龍游常山三邑積窘豫借為代輸三萬五千緡蠲放四萬七千緡)
(郡有義莊買良田二百畝益之)趙逢龍(鄞人理宗時歷知衢州有司例設供張逢龍至悉命)
(撤去日具蔬飯坐公署事至即面問決遣為政務寬恕撫諭惻怛一以天理民彝為言民不忍欺)
馮惟說(理宗時為衢州推官浙東提點刑獄徐鹿卿檄惟說決婺獄惟說素廉平至則辨曲)
(直出淹禁大家不快其為會鄉人居言路迺屬劾惟說州索印紙惟說笑曰是猶可以仕乎自題詩)
(印紙而去)陳塤(鄞人端平初知衢州寇卜日發漈坑遵江山縣而東塤獲諜者即遣人致牛酒)
(諭以大義勸其連改否則殺無赦於是自首者日以百數獻器械者重酬之遂潰散)孫子秀
(餘姚人理宗時守衢州時寇作水冒城郭子秀立保伍選土豪首表常山縣令陳謙亨寓士周還淳)
(等捍禦之勞乞加優賞人心由是競勸未幾盜復起江山玉山間甫七日而衆擒四十八人以來終)
(其任賊不復動又治橋梁修堰牐補城壁浚水原助葺民廬賑以錢米奏蠲秋苗萬五千石有竒並)
(除公私一切之負坍溪沙壅之田請於朝永蠲其税民用復蘇南渡後孔子裔孫寓衢州詔權以衢)
(學奉祀久無專饗之廟子秀廢佛寺奏立家廟如闕里以政最遷太常丞)王應麟(慶元府人)
(淳祐中調西安主簿民以年少易視之輸賦後時應麟白郡守繩以法遂立辦諸校欲為亂縣令翁)
(甫倉皇計不知所出應麟以禮諭之衆皆讋服)︹元︺白景亮(南陽人為衢州路總管時徭役)
(不均吏緣為姦景亮覈驗田畝役之輕重視田之多寡民不勞而事易集郡學之政久弛諸賢塑像)
(以及祭服樂器諸生廪給景亮皆為之備儒風大振性廉介妻尤儉約惟以脱粟對飯而己部使者)
(上其事特詔襃美)陳孚(臨海人遷衢州治中多著善政)徹爾庫輝(本蘇默人至順)
(初為達嚕噶齊監龍游縣召父老開闢田野均賦役使民自陳得實戶九千有奇先是西安龍游糧)
(輸建德凡羨餘令再輸本路庫輝言於司府西安存廣盈倉龍游存和豐倉永為例民便之修瀫江)
(浮橋置田二百四十畝立倉充其費築席村鷄鳴二堰皆親督其成徹爾庫輝舊作察兒可馬蘇)
(默舊作速蠻達嚕噶齊舊作達魯花赤今俱改正)楊居仁(至正末為開化尹饒兵陷縣治)
(仗義不屈罵賊死)巴延布哈德濟(字蒼崖輝和兒人至正十六年授衢州路達嚕)
(噶齊阿爾輝引兵經衢州軍無紀律所過輒大剽掠已延布哈德濟曰阿爾輝以官軍而為民患此)
(國賊也可縱之乎乃帥兵逐之出境郡賴以安陞浙東都元帥守禦衢州頃之擢江東道廉訪副使)
(階中大夫十八年陳友諒遺黨王奉國等寇信州巴延布哈德濟自衢引兵援之日夜與賊鏖戰糧)
(竭矢盡自刎死追諡桓敏總管馬浩同時赴水死巴延布哈德濟舊作伯顏不花的斤輝和兒舊)
(作畏吾兒阿爾輝舊作阿魯灰今俱改正)︹明︺王愷(當塗人太祖克衢州命愷總制軍民事時)
(常遇春守金華部將擾民愷執撻之遇春讓愷愷曰民者國之本撻一部將萬民安將軍所樂聞也)
(遇春乃謝愷開化馬宣江山楊明並起爲亂悉先後討擒之)唐鐸(虹縣人洪武初爲西安縣)
(丞撫綏新附以德化民聲譽大振)夏毅(衢州守將時金華苗軍作亂殺參政胡大海處州苗)
(將亦殺總制孫炎等衢州或謀以城應之毅決計固守會劉基丁母憂回即迎入城告諭屬邑州境)
(遂安)黃奭(黃岡人洪武初爲衢州知府營府治增城堡興水利以資灌溉有姦民爲亂親入其)
(壘平之去任後與郡丞余伯深並祀清節祠)郭敦(堂邑人洪武中爲衢州知府多惠政衢俗)
(貧者輒焚尸敦爲厲禁且立義阡俗遂革禁民聚淫祠敦疾民勸弛其禁弗聽疾亦瘳在衢七年永)
(樂初坐累被逮耆老數百人伏闕乞留)夏升(鹽城人永樂中開化知縣有惠政秩滿當遷部)
(民訴於上官乞再任上官以聞帝嘉之即擢衢州知府俾得治其故縣)王瓚(陜州人天順初)
(龍游知縣俗好訟黔其渠魁數輩漸懾服凡學校公宇橋梁修舉一新在任六年以最聞)唐瑜
(上海人天順中衢州知府重建郡學復孔氏祊田造石塘浮橋歲祲禱兩立應有倉大使貧卒於官)
(其妻鬻女以殮瑜贖之而歸其櫬)饒泗(進賢人宏治中知衢州府恤旱災興學政在任五年)
(妻孥不入官舍布被脱粟官廚屢空民立明德祠祀之)沈杰(長洲人宏治中衢州知府修雉)
(堞建窩鋪疏請孔氏承廕博士復趙清獻祠浚河引石室堰水入濠皆有利於民)林有年
(莆田人正德中以御史出為衢州知府毁淫祠剏社學修築館舍令諸生肄業於中以衢道衝煩立)
(節省法支應視昔減半歲饑捐俸以賑去之日行李蕭然)劉佐(安福人正德中知龍游縣重民)
(不舉子之禁令婚姻以時有不奉者置之罪以艱去再起仍知龍游治行益著)楊燦(華亭人正)
(德中知開化縣流寇入境燦築城固守寇退請賑給兼子牛具榖種親率醫胗治疫病全活甚衆)
劉起宗(巴縣人嘉靖中任衢州推官時礦盜盤踞銅山起宗親率兵往攻先遏其歸路分兵)
(三疊陣以進賊驚懼皆潰走官兵夾擊之俘獲甚衆自是礦徒絶蹟)楊準(宜興人嘉靖中知衢)
(州府郡故多火災凖濬古河遶龜峯火災頓息民德之稱為楊公河驅剿礦盜四境以安後轉閩藩)
(便道過衢復與後任郡守共置學田)余一壠(婺源人嘉靖中知江山縣縣舊無城一壠創議)
(建築邑賴以安)張克文(新淦人隆慶中知常山縣躬履田中清丈汰浮糧八百餘石諸催徵)
(解絹鹽商開引舊例悉行申革商民德之)韓邦憲(高淳人隆慶中知衢州府築石室堰以灌)
(田設石門長臺戍守以扼礦坑立類編追徵法以杜混科煩催之弊善政具舉未幾病卒民思之為)
(建常懷祠)李一陽(丹徒人萬歷中知西安縣摘伏發姦課士取實詣黜浮華履畝丈量得浮)
(額於通邑每畝酌減税糧民德之)伍經正(安福人崇禎時為西安知縣尋擢知府事城陷)
(赴井死一年本朝乾隆四十賜諡節愍)鄧巖忠(江陵人為衢州推官城破自縊)
(時巡按王景亮吳江人鎮將張鵬翼諸暨人同死之本朝乾隆四十一年賜巖忠景亮並)
(諡節愍鵬翼諡烈愍)方召(宣城人署江山縣事時金華被屠集父老告之曰兵且至吾義不當)
(去然不可以一人故致闔城被殃遂封其印冠帶北向拜赴井死士氏為收葬立祠祀焉本朝乾)
(隆四十一年賜諡節愍)
︹本朝︺崔華(平山人康熙六年知開化縣先時縣有私徵責成里長民以爲累華至立除之耿精)
(忠叛守將據城通賊華齎印間道走至十六都糾合鄉勇鄭大來夏祚等激以忠義得萬餘人力戰)
(五日復其城撫輯流亡民間子女散失者遍訪贖回復繪圖請免四年積逋時疫氣盛行設藥局廣)
(爲療治死者爲置棺瘞埋善聲著聞)王宏仁(遼陽人康熙十三年以湖州知府調衢州時耿)
(精忠叛衢爲浙閩要衝滿漢將士畢集宏仁調度供億不優於民指陳方略動中機宜又力請蠲賑)
(衢人德之)晉大忠(趙城人衢州守備與耿精忠黨戰於繆村斬賊數十人力竭而死事聞)
(賜祭厚恤其家)盧燦(海城人康熙中任龍游知縣時盜賊充斥燦剿撫並施四境獲安在)
(任八年愛士勸農歷著善政卒於官)陳鵬年(湘潭人康熙中知西安縣民苦虛糧爲累鵬年)
(下車申請丈量不假手胥役每圖十區設區長二人同衆戶自丈已田每部立公正二人彙其總數)
(據現田科糧豁除絶戶而以丈出餘糧補從前缺額邑境之田多資堰壩以為蓄洩多圯壞鵬年按)
(承堰水田編為十甲擇甲内田多者令為堰長督築堰壩計田出費無苛派侵漁之弊他如驅除銅)
(山礦賊雪鄭榮組妻徐氏冤止停喪溺女善政具舉)費我仁(歸安人以歲貢生任開化訓導)
(教士以孝友廉節寒儒逋國賦者助完之文廟圯倡修落成去任時士皆涕泣以送)
︹人物︺︹漢︺龍邱萇(隱居太末志不降辱王莽時四輔三公連辟不到更始初任延為會稽都)
(尉掾吏白請召之延口龍邱先生躬德履義有原憲伯夷之節都尉埽灑其門猶懼辱焉召之不可)
(遣功曹奉謁修書記致醫藥吏使相望於道積一歲萇乃乘輦詣府門願得備錄延辭讓再三遂署)
(議曹祭酒尋病卒)︹三國︺︹吳︺徐陵(字元大太末人為縣吏虞翻一見與友善歷三縣長)
(所在著稱遷零陵太守子平字伯先童齔知名諸葛恪守丹陽討山越請平為丞稍遷武昌左部督)
(初恪待平禮意甚薄後恪被害其子建亡走為平部曲所得平使遣去行義敦篤皆此類也)︹南
北朝︺︹齊︺徐伯珍(字文楚太末人少孤貧學書無紙嘗以竹箭箬葉甘蕉及地上學書)
(山水暴出漂溺宅舍村鄰皆奔走伯珍累牀而坐讀書不輟從學叔父璠之積十年究尋經史游學)
(者多依之後移居九巖山州郡禮辟皆不就兄弟四人皆白首相對時人呼爲四皓)︹陳︺鄭灼
(字茂昭信安人幼聰敏勵志儒學受業於皇侃尤明三禮梁簡文在東宫雅愛經術引灼爲西省義)
(學士天嘉初累遷中散大夫)︹唐︺徐知新(信安人與同邑徐惠諲俱以孝行著)徐安
貞(字子貞龍邱人本名楚璧應制舉三登甲科調武陟尉開元中進中書舍人集賢院學士帝屬)
(丈多令視草甚承恩顧累遷中書侍郎封東海縣子)余常安(衢州人父叔皆爲里人謝全所)
(殺常安八歲已能謀復仇十有七年卒殺全刺史元錫奏輕比刑部尚書李鄘執不可卒抵死)︹宋︺
慎知禮(信安人父温有詞學仕錢俶終元帥府判官知禮幼好學年十八獻書於俶署校書)
(郎爲掌書記太平興國三年從俶歸朝授鴻臚卿歷知陳州興元府母年八十餘居宛邱懇求歸養)
(退處十年縉紳稱其孝至道三年以工部侍郎致仕知禮自幼至白首歲讀五經周而後止每開卷)
(必正衣冠危坐未嘗少懈子從吉字慶之真宗朝歷右諫議大夫改給事中權知開封尹以勤敏稱)
趙抃(字閱道西安人景祐進士為殿中侍御史彈劾不避權倖京師目為鐵面御史累加龍圖)
(閣學士知成都府神宗立召知諫院尋擢參知政事抃感知遇朝政有未協者必密啓陳會王安石)
(用事議論不合累疏求去拜資政殿學士知杭州再知成都改知越州復徙杭以太子少保致仕卒)
(贈太子少師諡清獻抃長厚清修人不見其喜愠不治貲業不畜聲伎日所為事夜必焚香告天其)
(為政善因俗施設猛寬不同在處州與成都尤為世所稱道晩年學道有得韓琦嘗稱抃真世人標)
(表云)趙屼(字景仁抃子由廕登第擢監察御史以親老乞外以便養提舉兩浙常平哲宗立復)
(召為御史所言皆切時務蔡卞等忌之出提點京東刑獄元符中歷鴻臚太僕少卿卒初抃廬母墓)
(三年縣榜其里曰孝弟及屼執父喪而甘露降墓木屼卒子雲又以毁死人稱其世孝)毛漸
(字正仲江山人治平進士元祐初歷江東兩浙轉運副使浙部水溢起長安堰開無錫武進常熟崑)
(山諸湖浦以入海水不為患入為吏部郎以秘閣校理為陜西轉運使攝帥涇原破夏人於没煙砦)
(進直龍圖閣知渭州未任卒)毛[桌-日+(ㄇ@(人人))](字叔縝江山人少有節操為歙州士曹睦寇陷城罵賊死)
(贈朝議郎)劉絢(字質夫常山人以蔭為夀安主簿長子令元祐初韓維薦其經明行修為京兆)
(府教授王巖叟朱光庭又薦為太學博士卒於官絢從游程顥之門力學不倦最明於春秋顥每為)
(人言他人之學敏則有矣未易保也若絢者吾無疑焉)毛奎(字世高本名倜西安人紹聖四)
(年進士為閩曹建卒張員作亂力疾諭之竟死於兵血流如白乳)王渙之(字彥舟常山人)
(父介舉制科以直聞至秘閣校理兄漢之舉進士累官兵部侍郎龍圖閣直學士渙之未冠擢上第)
(歷官太學博士徽宗立以日食求言召對稱旨欲任以御史辭曰臣由大臣薦不可居是官乃拜吏)
(部員外郎崇寕初進吏部侍郎出知廣州言者論渙之當元祐末與陳瓘等遊不宜復任解職人黨)
(籍後以寶文閣直學士知中山府以疾丐祠渙之性淡泊恬於仕進每云乘車常以顛墜處之乘舟)
(常以覆溺處之仕宦常以不遇處之則無事矣其歸趣如此)劉正夫(字德初西安人未冠)
(入太學有聲與范致虚吳材江嶼號四俊元豐八年舉進士歷左司諫時方究蔡邸獄正夫入對徐)
(及淮南尺布斗粟之謠帝感動解散其獄累拜中書侍郎進少宰以疾致仕)毛滂(字澤民江)
(山人元祐中蘇軾守杭滂為法曹軾見其文深器重之後薦於朝擢知秀州所著有東堂集)毛
注(字聖可西安人舉進士知南陵高苑富陽三縣皆以治辨稱徽宗召為殿中侍御史蔡京免相)
(留京師注疏其擅持威福動摇中外交植黨與京遂致仕因彗星見又極言京罪惡京始出居錢塘)
(注復采當世之急務曰省邊事足財用收士心禁技巧皆切於世務官至左諫議大夫)徐揆
(字宅卿衢州人遊京師入太學靖康元年試開封府進士為舉首欽宗詣金營不歸揆率諸生扣南)
(薰門以書抵二酋請車駕還闕二首見書使以馬載揆至軍詰難揆厲聲抗論為所殺建炎二年追)
(贈宣教郎官其後)徐徽言(字彥猷西安人少爲諸生汎涉書傳負氣豪舉有奇志大觀三)
(年賜武舉絶倫及第靖康初知晉寕軍金兵圍太原據嵐石徽言屢率兵破之陰結汾晉土豪欲擣)
(太原取雁門定全晉以復中原有詔聽王庶節制議遂格後河東皆陷没獨晉寕屹然孤墉與金人)
(大小數十戰圍益急城陷金婁宿脇之降徽言慢罵不屈遂射殺之事聞高宗撫几歎曰徐徽言忠)
(貫日月過於顔真卿段秀實遠矣贈彰化軍節度諡忠壯子岡同死事從孫適亦以守安豐死世著)
(忠義云)方允武(西安人武學上舍爲宜興巡檢建炎三年金人入境允武率土兵力戰死)
(之)程俱(字致道開化人以恩補吳江主簿累遷著作佐郎建炎中爲太常少卿知秀州會車)
(駕臨幸賜對高宗嘉納之紹興初始置秘書省召爲少監時有司文章例從省記俱摭三館舊聞比)
(次爲書名曰麟臺故事上之擢中書舍人兼侍講後罷爲提舉江州太平觀久之除徽猷閣待制秦)
(檜薦領史事力辭不至俱在掖垣命令下有不安於心者必反覆言之不少畏避其爲文典雅閎奥)
(爲世所稱)劉章(字文儒龍游人少警異日誦數千言紹興中廷對第一授鎮江軍簽判遷秘書)
(郎兼王府教授專以經義文學啓迪掖導秦檜嗛其不附己諷言者劾之出倅筠州檜死召還拜禮)
(部侍郎進權禮部尚書以資政殿學士致仕卒諡文靖章容貌魁碩以周密自守出入兩朝被顧遇)
(未嘗洩禁中一語)劉遇(字必明龍海人幼警敏力學弱冠入太學有聲上舍釋褐居第一調)
(江陵府教授與葉適項安世講論不倦移安鄉縣令有惠政諸司交薦改秩愚雅不樂仕進遂致仕)
(結廬城南頽垣敗壁蓬蒿蕭然著書自適書禮語孟皆有解年八十三卒門人私諡曰謙靖先生鄕)
(郡祀之子克凡以詩名葉適嘗稱其可繼陶韋)余端禮(字處恭龍游人第進士知烏程縣召)
(對時孝宗志在恢復端禮極陳謀敵決勝之道上喜曰卿可謂通事體矣歷吏部侍郎光宗立拜吏)
(部尚書擢同知樞密院事興州帥吳挺死端禮謂不宜復令承襲將爲後患不聽挺子曦果叛光宗)
(不豫端禮力贊宰相請太皇太后册皇子嘉王即帝位慶元初累進左丞相與趙汝愚同心共政韓)
(侂胄用事稱疾求退授少保郇國公致仕卒諡忠肅)劉穎(字公實西安人紹興進士調溧陽主)
(簿張浚知其賢遣子栻與遊歷知郡縣所至皆有治行積官至寶謨閭直學士致仕穎歷事三朝論)
(列俱切中於時常言士以不辱身為重初與韓侂胄交及侂胄用事遂謝絶之丞相趙汝愚謫歸相)
(遇於廢寺所言皆愛惜人才事余端禮繼相卒於善類多所全佑實穎之助云)劉甲(字師文其)
(先東光人父著葬龍游因家焉中淳熙進士歷知興元府利東安撫使吳曦叛以書致甲甲援大義)
(拒之復持帛書貽參知政事李壁告變曦僭王位甲遂去官朝廷久乃微聞曦反狀壁袖帛書進上)
(覽之稱忠臣者再安丙等誅曦甲復還漢中上奏待罪詔趣還任尋除宣撫使西邊諸事朝論多於)
(甲取決進寶謨閣學士兼權四川制置司事卒於官甲幼孤多難母病刲股以進生平常謂吾無池)
(長惟足履實地晝所為夜必書之名曰自監為文平澹有奏議十卷理宗詔諡清惠)祝夢熊
(字寬夫江山人嘉泰三年進士累官監察御史請弛偽學之禁又請朱子趙汝愚等復其官開禧用)
(兵疏邊臣啓釁忤韓侂胄罷知武夷山冲祐觀又以聚徒講學謫黃巖尉寇亂禦之力盡被執不屈)
(死加贈龍圖閣待制諡獻烈)趙汝標(字準叔開化人嘉定中為蘄州簽判金人圍城三月)
(救兵不至與守臣李成之死之事聞官其子二人)馬天驥(字德夫衢州人紹定進士歷著)
(作佐郎輪對假司馬光五規之名條上時弊詞旨切直寶祐中拜端明殿學士同簽書樞密院事封)
(信安郡侯)徐霖(字景說西安人年十三有志聖道研精六經以探其要淳祐初試禮部第一授)
(沅州教授上疏歷言史嵩之姦狀上大感悟擢秘書省正字會日食應詔上封事又數請建立太子)
(以言不行去國每遷官輒辭後為秘書省著作郎兼除崇政殿說書權左司知無不言於是讒嫉者)
(思中傷之乞補外歷知汀州卒度宗賜祭田百畝以旌直臣霖嘗家居衢守游鈞築精舍聘霖講道)
(聽者至三千餘人)徐應鑣(字巨翁江山人世為衢望族咸淳末試補太學生宋亡應鑣與)
(其子琦崧女元娘誓共焚子女皆喜從之太學故岳飛第有飛祠應鑣具酒肉祀飛琦亦賦詩以自)
(誓祭畢乃與其子女入梯雲樓縱火自焚僕聞火聲穴牖視之父子儼然坐立如廟塑像諸僕壞壁)
(入撲滅火不能死與其子女怏怏出戶去倉卒不知所之翼日得其尸祠前井中皆僵立瞠目面如)
(生益王立福州贈祕閣修撰後同舍生私諡曰正節先生)︹元︺鄭介夫(字以居開化人性剛)
(直敢言至大間上太平策一綱二十目奏入多見采納終金谿縣丞著韻海行世)汪文燝
(字良辰常山人泰定進士累官廉訪副使以國難憂憤不食卒所著有居朝明農二稿)魯貞
(字起元開化人元末隱居不仕所著有春秋案斷中庸解易注余闕薦之終不出)︹明︺鄭辰
(字文樞西安人永樂進士授監察御史南京敕建報恩寺役囚萬人蜚語告變命辰往驗無實無一)
(得罪者谷庶人謀不軌辰盡得其蹤跡帝嘉之超遷山西按察使糾治貪濁不少貸潞州盜起辰親)
(入山谷撫諭盜皆感泣復為良民宣德三年召為南京工部古侍郎英宗即位分遣大臣考察天下)
(方面官辰至四川貴州雲南悉奏罷其不職者遷兵部左侍郎以疾告歸辰為人重義輕利初登進)
(士產悉讓兄弟當世稱之)金實(字用誠開化人成祖即位上書言治道帝嘉之復對策稱旨命)
(入翰林與修太祖實錄永樂大典仁宗即位除衞府左長史正統初卒實爲人孝友敦行誼閱經史)
(日有程限至老不輟)樊瑩(字廷璧常山人天順進士授行人使川中不受餽土官作却金亭識)
(之成化中擢御史山東盜起奉命捕穫其魁清軍江北所條奏多著爲例宏治初擢河南按察使賑)
(恤流民全活甚衆歷右副都御史巡撫湖廣平錦田賊以疾乞休起南京刑部右侍郎時滇黔多災)
(異命瑩巡視至則劾鎮巡官罪黜文武不職者千七百人威震蠻俗還進尚書致仕劉瑾用事削其)
(籍瑾誅復官卒贈太子少保諡清惠)鄭伉(字孔明常山人爲諸生試有司不偶即棄去從崇仁)
(吳與弼學歸築室龍池之上日究諸儒論議一切折衷於朱子事親孝設義學立社倉以惠族黨所)
(著易義發明讀史管見觀物餘論蛙鳴集諸書多燼於火)徐文溥(字可大開化人正德進士)
(授南京禮科給事中劾尚書劉櫻都御史李自實侍郎吕獻請召還致仕尚書孫交傅珪時論以爲)
(當宸濠求復護衞文溥抗疏爭之又疏請擇建儲貳劾中官崔瑶等誣罔罪帝皆不聽遂引疾去世)
(宗即位廷臣交薦累遷廣東副使上言十事多涉權要尋以母老乞歸)毛愷(字達和江山人)
(嘉靖進士授行人擢御史上疏救鄒守益謫寕國推官榷税蕪湖額足即開關放舟商人德之歷官)
(刑部忤時相坐事落職萬歷初巡按御史謝廷傑奏愷守正不阿狷潔有古人風詔復官卒贈太子)
(少保諡端簡)余日新(字君又龍游人崇禎進士任漳浦縣令有治行擢御史巡按山東時)
(方被兵登陴拒守旋底定上章薦劉宗周等劾兵部尚書陳啓新後以太僕卿致仕)柴薦禋
(字德馨江山人崇禎中由舉人知洧川縣抵任不數日流寇猝至城陷罵賊死本朝乾隆四十一)
(年賜諡烈愍)
︹本朝︺徐光旭(常山人由舉人任昌化縣教諭再補黃巖康熙十三年耿精忠叛逼以偽職抗)
(節不受逃匿永嘉山谷中不食而死)徐光皓(常山人官山東新城知縣致仕歸值耿精忠變)
(被執脅降罵賊不屈遂遇害)江之崑(字玉隣常山人耿精忠亂賊將吳安邦破常山欲降)
(之之崑罵賊不屈與次子世晟俱被害其妻及子婦孫女皆死之)鄭大來(開化人諸生有)
(勇力康熙甲寅閩賊陷城知縣崔華募兵大來團結鄉勇禦之獲賊諜數人磔之賊引去後賊復聚)
(衆萬餘謀夜襲城時黑霧四塞大來單騎從霧中擊殺數十人猝中鎗死時同戰殁者鄭卓麟鄭振)
(祥鄭有忻鄭大卿鄭毛鄭童戴甲毛徐義禮徐白古徐六十徐旦等共十七人)汪允祐(開化)
(人負母避賊棄妻不顧妻投水而死逃至遂安深山中糧盡乞食以奉母母卒廬墓終喪雍正六年)
(旌其閭)徐灝(字景梁常山人康熙十三年閩賊陷城灝父錫德被執酷刑索餉時灝年十四)
(以身被翼叩頭流血曰但箠我勿傷吾父賊感其誠兩釋之父病侍湯藥衣不解帶者五年及殁廬)
(墓三年猶不忍去族人有爭產不解者灝割己地以釋其爭)毛大經(西安人以侍衞官雲)
(南遊擊乾隆三十一年緬匪滋擾大經防禦虎踞鐵壁等關明年擊賊於猛卯江陣殁同縣吉兆乾)
(隆五十二年以外委隨剿林爽文陣亡俱議卹如例)何肇勤(江山人官廣西守備乾隆五十)
(三年從征黔楚逆苗戰殁同縣周長泰嘉慶七年以都司隨剿楚匪陣亡俱廕卹如例)黃廷
選(開化人嘉慶六年旌表孝子)尹子南(龍游人嘉慶七年旌表孝子)
︹流寓︺︹宋︺孔端友(宣聖四十八代孫襲封衍聖公靖康之變與子玠隨高宗南渡因賜第居)
(衢終宋之世百六十年皆襲封爵元初封孔子後疑所立或言孔氏子孫寓衢者乃其宗子召孔洙)
(赴闕洙以封爵遜於居曲阜者世祖曰違榮而不違道真聖人之後也拜國子祭酒)趙子晝
(宋宗室建炎中以公族為侍從衢嚴信饒之民生子多不舉子晝請禁絶之遷知秀州既而奉祠以)
(歸寓於衢為崇蘭圃於城南與程俱諸人酧倡其中)汪應辰(信州玉山人紹興中疏論和議)
(秦檜不悦遂請祠歸寓居常山之永年院蓬蒿滿逕一室蕭然饘粥不繼人不堪其憂應辰處之裕)
(如益以修身講學為事)︹元︺趙友欽(宋宗室凡遁甲韜鈐天文歷算之學靡不精究一日)
(遊芝山酒肆中遇一丈人方瞳綠髮授以懷中丹書遂隱處海濱二十年注易數萬言嘗乘青騾從)
(小蒼頭往來衢婺山水間卒於龍游之鷄鳴山號緣督先生宋濂劉基皆從之遊其書失於兵火惟)
(存革象新書王禕手校傳世)
︹列女︺︹宋︺劉愚妻徐氏(龍游人在家時其母將以嫁姑子之富者徐泣曰為富人妻不)
(願也遂歸於愚居破屋中一事機杼愚常懷白金歸徐怒曰我以子為賢而若是愚出書以示束修)
(得也乃己)徐氏女(龍游人名蓮姑許配方鍾鍾行不檢為父母逐流落死女聞誓不再嫁父)
(母欲奪其志女斷髮持刀以死自勵越歲有生員杜謙求為配父母悦而強之女度不免乃佯許之)
(就寢室縊死事聞詔旌其貞烈春秋祀焉)潘仲岳妻程氏(開化人夫戍遼東程送行)
(監督者豔其色遂以軍政挾與偕行仲岳恐在途遭辱程曰妾自為計君勿憂也因紿以整裝還家)
(即自經死)楊子善妻徐氏(常山人字玉姑夜有數盜囊一首入子善家呼之出擒縛)
(外庭徐與妾在室中倉卒不知其故盜挈所囊首脅之曰此汝夫也可疾從我徐度不能免使妾款)
(賊急趨出後門投井死)魯氏女(常山人幼孤育於叔父母許字徐洛將嫁洛死魯請往視)
(殮不可即去膏沐尸居一室家人以其長議婚嫁竊知其期沐浴更衣自縊於室又同邑鄭氏女許)
(配汪璇未嫁璇溺桐江死訃至鄭遂自經)江氏女(開化人名瑞英饒寇破馬金營女從母匿)
(屋後白馬崖下寇獲之欲殺母留女女解耳鬟遺母曰母以此買命兒自為計母去即投崖死)孔
聞勉妻徐氏(西安人夫疾侍奉湯藥衣不解帶者三年事舅姑親操井臼備極艱辛夫)
(亡逾七日密紉其衣赴井死)
︹本朝︺張秉薦妻徐氏(常山人順治初馬士英驅衆南奔大肆刦掠秉薦為亂兵所擄)
(氏脱簪珥往救兵見氏色麗欲逼之氏大罵兵加以刃即引頸受牽其袂氏即斷袂兵怒三斫其尸)
(月餘秉薦歸殮顏色如生又同縣毛應兆妻江氏應兆任鎮江守備氏在家為賊所掠欲汙之不從)
(投水死)楊有華妻葉氏(名月娥開化人年十八有華卒守節二十餘年康熙甲寅)
(耿精忠亂氏為賊所獲拔簪自刺未殞過溪橋赴水死又同縣劉大通妻魯氏與其父同為賊所執)
(賊斬其父氏奪其刀十指俱墮罵賊而死劉起雨妻徐氏余文教妻劉氏俱投水死余大英妻徐氏)
(自刎死)江氏三節(常山人張氏江之崑妻曹氏其媳也康熙甲寅耿精忠亂之崑為賊)
(所殺張氏曹氏求自盡孫女如娟大呼曰請先母死賊怒先殺之二氏亦皆自縊又江山縣林士鼎)
(妻毛氏名遜娘賊陷江山遜娘同姑避難至城隅與姑相失因涕泣覓姑不得日暮至陳村自經而)
(死)汪氏二節(開化汪二蛟母徐氏婦戴氏康熙甲寅閩賊陷開化縛二蛟驅其母妻以)
(行抵大澤戴忽厲聲曰得死所矣徐應聲曰侍我賊急持戴袖袖絶遂沉於水徐亦一躍而下二蛟)
(大呼縛索盡絶亦赴水死同時獨山農民洪大偉妻余氏媳徐氏姑媳避難山中賊搜得之婦觸石)
(破額流血滿面賊知不可活手刃之姑且哭且罵亦觸死於婦之旁)姚紳妻楊氏(常山)
(人康熙甲寅夏閩賊縛之登舟乘間躍河而死時年二十同縣周正徵妻王氏為賊所擄不從投井)
(死)徐氏四節(常山人詹氏名三娘徐明備妻素有節概康熙甲寅夏閩賊入城氏恐辱)
(與女小答俱投鄰井數日賊退出之顔色不變又徐明琦女秀姑年十六賊薄城夜與父訣閉樓自)
(經死徐文英妻王氏為賊所掠以首觸刃賊斷其喉而去)俊姑(常山人徐生之妾生一子康熙)
(甲寅夏為賊所掠大罵不從被殺賊去其子猶伏尸而乳賊有後至者異之令他婦抱之起尸忽張)
(目視乃以土掩之訪徐生而歸其子)劉章夀妻徐氏(開化人劉光漢之子婦康熙甲)
(寅閩賊之變光漢罵賊不屈以義烈聞丙辰三月城再陷氏年十九賊欲逼之不屈置於樓上令兩)
(卒守之氏佯謂卒曰幸語若主必成禮乃可守者以告賊喜盛服佩刀而上氏改容迎之為解所佩)
(刀置案上佯笑曰何不為我具衣飾賊欣然下氏引刀自刺守者奪之氏斷其右臂遂自到死賊忿)
(甚五截其尸而去又同縣夏祁貞妻詹氏被賊掠躍入深溪死汪日炯妻蔣氏鄭起熉妻余氏俱投)
(繯死)杜斌妻徐氏(西安人年二十餘夫疾割股再夫死孝事舅姑舅姑殁哭泣喪明卒)
鄭榮組妻徐氏(西安人榮組父為族弟所擊榮組往救之遂死其冬榮組父亦死明)
(年氏子五元七元遇其人於途嚙之墮其鼻其人控於縣縣逮五元兄弟氏詣縣訴之署令不省氏)
(觸石碑而死典史為置棺置於城西鐵塔下後知縣陳鵬年廉得其事為買地以葬復建孝烈祠於)
(墓旁以祀之)徐元那妻王氏(開化人年二十而寡無子舅姑早喪依叔姑以居叔)
(姑之子潛鬻氏受金以償所員及期娶者臨門乃白氏氏入室沐浴自縊死又龍游縣張旭初妻胡)
(氏歸旭初二載而夫亡姑貧欲奪其志氏飲藥酒死)黃貞女(開化人父德初業農女八歲許)
(字余生年十四夫以痘殤寄衣為訣氏著衣大慟投於河尸流數里仍逆流而上止夫家門)席
廿二妻方氏(龍游人廿二置酒宴客同席有尹眷廣者知廿二與妻異室而寢客散潛)
(入氏室欲犯之氏驚起大呼持刀力拒眷廣奪刀刺氏喉而死雍正二年旌表)詹文尉
妻徐氏(西安人夫亡守節同縣詹文英妻邵氏江敏琇妻鄭氏蔣元肇妻楊氏胡思孟妻陳)
(氏王學恭妻方氏鄭一鼎妻陳氏楊長禧妻葉氏葉應梅妻鄭氏葉起松妻鄭氏江應麟妻鄭氏王)
(鰲妻錢氏舒啓瑞妻杜氏鄭觀光妻王氏周文瑞妻余氏常騮妻鄭氏柴應陞繼妻毛氏王志雍妻)
(陳氏方其升妻陳氏劉雲蛟妻杜氏陳國頓妻留氏陳聖濂妻徐氏王良弼妻趙氏陳其度妻李氏)
(方盛妻徐氏舒齊佳妻胡氏王學岳妻周氏江繼瀚妻鄭氏王學聖妻周氏張元釗妻胡氏凌宏楫)
(妻汪氏余文光妻張氏楊應春妻鄭氏徐兆詩妻吕氏鄭光庶妻夏氏方環妻江氏崔翰妻吳氏徐)
(彪妻鄭氏方濱妻祝氏生員葉璿妻葉氏通判徐敦蕃妾雷氏劉宏治妻鄭氏張榮鎮妻夏氏胡經)
(正妻王氏王正華妻陳氏汪聖溶妻鄭氏邵增祚妻徐氏徐崇卬妻祝氏鄭萬峻妻吳氏吳盛楷妻)
(王氏吳之莊妻杜氏劉雲霞妻胡氏汪起翰妻王氏吳兆觀妻范氏梁崇瑰妻毛氏彭亨政妻季氏)
(許長才妻洪氏葉應旦妻蔣氏又烈婦侯江氏烈女陳清娘以拒姦被殺貞女周一萼未婚妻方氏)
(葉向浩未婚妻陳氏俱於乾隆年間旌龔濂妻葉氏余本淳妻鄭氏孔繼元妻胡氏吳德鍵妻周)
(氏劉汝齡妾金氏杜邦溥妻鄭氏繆上準妻徐氏姜忠鵠妻全氏鄭昌緒妻毛氏葉鏞序妻祝氏姜)
(忠鴻妻柴氏陳獻懃妻繆氏方鐸妻劉氏陳慧光妻錢氏陳鍾奇妻毛氏陳從吉妻婁氏方洙妻張)
(氏陳訓妻江氏鄭美櫮妻余氏朱通純妻周氏范崇文妻吾氏藍繼春繼妻朱氏監生藍繼夏妻汪)
(氏劉縉妻張氏監生徐溶春妻王氏舉人王榮綬繼妻何氏劉傑妻戴氏新安衞千總龔嶧妾蔣氏)
(方邦燧妻祝氏生員孔繼聖妾劉氏監生顏正盛妻鄭氏徐金偉妻葉氏鄭燿太妻毛氏陳翰旦妻)
(周氏江賢儁妻徐氏汪彭櫮妻江氏監生余時淑妻吕氏監笁馮大榮妻余氏陳芳英妻翁氏詹日)
(乾妻沈氏又烈婦羅海文妻陳氏羅勝章妻林氏周有那妻劉冬娘烈女張秀英俱於嘉慶年間)
(旌)葉聖淑妻王氏(龍游人夫亡守節同縣吕光國妻嚴氏嚴震元妻葉氏徐棫妻)
(姜氏汪邦蒸妻俞氏汪邦燮妻馬氏范芝域妻吕氏葉世璡妻詹氏余琛妻周氏楊鵬鳴妻胡氏余)
(長發妻吳氏葉世璠妻侯氏俱於乾隆年間旌方曰祥妻嚴氏陸文鯉妻余氏蔣亨育妾包氏余)
(慶演繼妻程氏葉鳳祥妻朱氏嚴詧妻毛氏陸佩光妻葉氏徐世柏妻李氏曹世慶妻馬氏馬家瑞)
(妻劉氏王崇妾陳氏王廷柱妻徐氏何錡妻吳氏徐啓東妻余氏王廷獻妻龔氏楊聖烈妻張氏勞)
(法妻陳氏吏目余長泰繼妻徐氏余長安妻錢氏黃廷紹妻葉氏生員袁文燧妻朱氏余仕亨妻徐)
(氏生員余錦妻葉氏生員余鈞妻吕氏生員葉有聲妻余氏楊士宏妻余氏生員余廷禮妻詹氏黃)
(芳芝妻徐氏曹美財妻葉氏朱雯彩妻余氏勞德應妻余氏劉瑞妻葉氏曹美植妻余氏王振民妻)
(葉氏生員徐日武妻劉氏勞茂桂妻嚴氏項敬㵢妻王氏沈正柱妻林氏吳際盛妻余氏余之理妻)
(童氏朱啓發妻張氏袁書升妻張氏汪俊妻徐氏汪家玉妻徐氏又烈婦許文盛妻俞氏貞女曹氏)
(俱於嘉慶年間旌)王文甲妻毛氏(江山人夫亡守節同縣柴成茂妻趙氏徐代妻)
(王氏姜秉銓妻周氏劉春喜妻鄭氏鄭世纓妻毛氏何鯤妻鄭氏祝會三妻徐氏劉芝方妻毛氏王)
(永祿妻毛氏毛振三妻汪氏王志略妻何氏嚴道岸妻沈氏王德享妻柴氏貢生周尚文妻劉氏徐)
(永忠妻祝氏毛士鍹妻鄭氏毛在桂妻何氏蔣橒妻王氏周茂穗妻毛氏王錦妻毛氏毛廷闈妻)
(胡氏又烈婦吳周氏柴柳氏姜嚴氏俱於乾隆年間旌吳發賢妻徐氏汪晉妻祝氏楊文在妻王)
(氏王廷祐妻柴氏璩兆湖妻毛氏王永祥妻祝氏周文準妻毛氏柴儒妻徐氏朱時尚妻柴氏唐兆)
(武妻方氏毛𢡟通妻王氏毛連本妻劉氏鄭文燦妻何氏毛梓妻周氏王明瑛妻夏氏黃序錫妻周)
(氏璩顯祖妻林氏璩家瓊妻毛氏何益謙妻周氏朱啓泰妻汪氏毛如球妻吳氏王泳漣妻毛氏徐)
(永高繼妻周氏徐廷科繼妻張氏姜文昭繼妻徐氏張廷煌妻王氏周文桓妻毛氏陳楚書妻劉氏)
(周大涒妻毛氏周大浹妻楊氏監生徐尚齡妻劉氏何勝宗妻陳氏又烈婦李周氏潘戴氏程蔡氏)
(貞女劉氏徐氏俱於嘉慶年間旌)徐瑞麒妻陳氏(常山人夫亡守節同縣詹際熙)
(妻徐氏徐調梅妻王氏楊瑞蛟妻張氏徐錫瑶繼妻汪氏詹人魁妻徐氏詹錫光妻徐氏詹錫極妻)
(徐氏徐之涵妻鄭氏吳宏基妻江氏徐之菶妻周氏樊學洙妻金氏徐世仁妻鄭氏金良璋妻徐氏)
(吕之傑妻鄭氏徐鳳逸妻魯氏毛光蕃妻邵氏毛光菽妻徐氏許延濂妻謝氏徐鍾彥妻魯氏徐之)
(菼妻汪氏徐崇範妻吳氏汪樹槐妻江氏吳應杏妻詹氏余永德妻江氏徐之純妻詹氏江日昭妻)
(徐氏徐日蕃妻周氏徐廷伯妻王氏徐之倬妻吳氏汪瑞炳妻徐氏又烈婦樊徐氏俱於乾隆年間)
(旌江廷泓妻徐氏魯淑璟妻徐氏汪瀚妻徐氏王宏畯妻徐氏鄭振鷺妻徐氏徐之炳妻張氏鄭)
(宗海妻徐氏詹兆龍繼妻趙氏鄭建浩妻胡氏趙宜家妻劉氏曾樹林妻徐氏樊文煒妻璩氏徐始)
(濂妻魯氏監生魯文炳妻徐氏季會江妻鄭氏生員徐元魁妻裴氏生員黃在中妻徐氏江秀佑妻)
(徐氏徐元浩妻樊氏生員任楷年妻鄭氏李公趙妻張氏季會河妻江氏鄭席珍妻江氏生員徐永)
(清妻陳氏監生鄭懋全妻徐氏毛士灼妻詹氏又烈婦徐元齡妻張氏江文元妻江氏詹綸文妻璩)
(氏均夫亡殉節孝婦詹孔氏魯徐氏俱嘉慶年間旌)孝曰灝妻徐氏(開化人夫)
(亡守節同縣張偉業妻徐氏方士勲妻程氏魏光祖妻汪氏徐麟孫妻方氏沈邦珍妻王氏徐大錦)
(妻汪氏詹錫俊妻程氏江翰妻方氏方覆正妻毛氏方嚴毅妻余氏方增麟妻徐氏徐長發妻宋氏)
(李曰玉妻方氏方宏昌妻詹氏余雙鰱妻吳氏詹文江妻張氏俱於乾隆年間旌詹世駿妻夏氏)
(汪上玘妻程氏程國模妻林氏程大慥妻姜氏張正旭妻方氏生員張學恕妻詹氏監生吳文興妻)
(張氏徐維璟妻張氏方濬妻張氏又貞女楊師襄未婚妻詹氏俱於嘉慶年間旌)
︹仙釋︺︹南北朝︺︹宋︺酆去奢(龍邱人少為崇仙宫道士精思忘疲雲遊見處之茅山遂)
(結廬巖下修煉三年得道仙去)︹唐︺大徹(信安人姓祝氏貞元中行化閩越西安明果寺其道)
(場也憲宗嘗召見問法)︹五代︺儀宴(吳興許氏子開運中遊江郎巖覩石龕謂弟子慧興)
(曰予入定此中汝當累石塞門勿以吾為念興如所戒明年起龕視之師素髮垂眉徐自立起錢忠)
(懿賜號曰開明)
︹土產︺紵布(郡縣志衢州土貢寰宇記衢州產麻布及紗)綿(唐書地理志衢州土貢)紙
(唐書地理志衢州土貢明統志出開化者佳)扇(唐書地理志衢州土貢竹扇)簟(郡縣志衢)
(州貢)龍鬚席(郡縣志衢州貢)葛粉(郡縣志衢州貢)茶(明統志出龍游縣方山者佳)
硯(明統志常山開化二縣出)橘(明統志西安縣產獅橘府志西安二十里地出相橙)黃連
(郡縣志衢州貢按唐書地理志衢州西安有銀九域志西安有南北二銀埸今廢)
前總纂官(臣)丁善慶恭纂輯
提調官(臣)張日章恭覆輯
校對官(臣)顔以燠恭校
校對官(臣)沈維鈺恭覆板
