大清一統志
福州府
︹津梁︺去思橋(在府城內東門舊名澳橋宋郡守謝必甃石重建後人思之故名又有横嶼斗)
(門橋在縣東為閩及連江二縣水利所關)安泰橋(在府城內南街宋宣和中郡守陸藻建並)
(創亭其上亭今廢)萬壽橋(在閩縣南十里跨南臺江上元大德七年建本朝乾隆五十)
(九年重修石梁長三百餘丈水門三十九翼以石欄南北搆亭俗名大橋)中洲橋(在閩縣萬)
(壽橋之南又名江南橋本朝乾隆十六年因舊址甃石為梁長四百四十尺廣三十八尺邑人何)
(際逑等捐修巡撫潘思榘為記)行善橋(在閩縣雙溪里本朝乾隆三十五年修又相近有)
(鳳坂墩橋四十九年修江墘橋善潭橋聖公橋秀嶺墩橋上下渡橋俱五十五年修歸善橋長壽橋)
(俱六十年修)長福橋(在閩縣鼓山里本朝嘉慶元年修又相近有福善橋將軍橋通濟)
(橋俱二年修)十四門橋(在侯官縣西南超山下釃水爲十四道)洪山橋(在侯)
(官縣西十里洪塘鋪口明成化中建本朝康熙二十五年乾隆二十四年修嘉慶二十三年重修)
(長一百二十三文水門三十有四蓋橋屋九十三間府境橋梁洪山與萬夀最巨)太平橋
(在長樂縣東一名觀音橋明隆慶五年重建)錦橋(在長樂縣東南宋淳熙十二年建石梁十)
(五間長五十丈上接元佑港下通漳港其石欄鑱文如錦故名)龍江橋(在福清縣東南十五)
(里宋政和三年建長一百八十餘丈爲梁四十有二初名螺江橋後更名永平紹興中又改今名)
龍首橋(在福清縣東南宋建明萬歷三十四年重建本朝康熙十年雍正五年修乾隆二)
(十六年重修長五十五丈)光賢橋(在福清縣西南蒜嶺跨東溪之上本朝乾隆十六年修)
交溪橋(在福清縣西宋宣和四年建跨交溪長四十丈爲梁二十後又改名登龍)通仙
橋(在連江縣東安每嶺之西一名仙安橋宋嘉定十六年建本朝乾隆三十六年修又鼓樓巷)
(橋在學宫陳祠前初甚狹亦於是年拓修)通濟橋(在連江縣南跨鼇江累石為梁凡一十六)
(間長五十六丈有奇俗呼為江南橋宋政和中建本朝康熙雍正乾隆年間屢修嘉慶六年重修)
安利橋(在連江縣西南宋建為梁十九長六十五丈初名惠政橋後改又名潘渡橋)迎
恩橋(在連江縣西門外本朝康熙四十二年重建嘉慶六年修)朱公橋(在連江縣)
(西北宋嘉祐三年建長二十一丈水門七本朝康熙初修乾隆四十四年重修)拱辰橋
(在連江縣北門外本朝康熙五十一年修嘉慶六年重修)溪尾橋(在連江縣北長十餘)
(丈宋淳熙三年建本朝乾隆二十八年重建嘉慶二年修)賢義橋(在連江縣舊名塔橋)
(長十七丈明萬歷四年修本朝雍正十三年乾隆二十六年嘉慶元年重修)紅亭橋(在連)
(江縣本朝康熙八年建嘉慶七年修并建橋亭)週溪橋(在連江縣陀嶺本朝雍正五)
(年修嘉慶九年重修)傅溪橋(在連江縣白鷺洋本朝康熙四十九年建嘉慶元年修又普)
(利橋乾隆十三年建嘉慶元年修)金橋(在連江縣官嶺本朝乾隆三十三年建嘉慶九年)
(修)長興橋(在羅源縣招賢里明嘉靖間建)萬安橋(在古田縣東跨東溪搆亭其上)
(四十七間元建)丁字橋(在古田縣東北六十里地名重峯宋建二水合流一縱一横形如丁)
(字故名)玉帶橋(在屏南縣南有王帶河故名)龍津橋(在閩清縣東宋建元至正)
(十年重建覆以亭)樟鎮橋(在永福縣東大樟溪口)大義渡(在閩縣東南唐貞觀)
(中州帥衛總持見其處商旅賓主有序因名三山志蔡襄知福州日自大義渡夾道植松達於泉漳)
(人歌之日夾道松夾道松問誰栽之我蔡公行人六月不知暑千古萬古摇清風)西峽渡
(在閩縣東南峽門風濤險惡元至正中置渡船兩岸有亭為行人憩息之所)陽崎渡(在侯)
(官縣西南波流最險元鄭潛造舟濟之有石刻曰鄭公渡又澤苗渡一名白苗渡亦潛所置)
︹隄堰︺海隄(在閩縣新唐書志在閩縣東五里太和二年令李茸築先是每六月潮水鹹鹵禾苗)
(多死隄成瀦水植稻其地三百戶皆為良田)西湖隄(在侯官縣府志在府西南三里因湖)
(八里有餘為隄一千三百六十二丈有竒乾隆十三年總督喀爾吉善巡撫潘思榘興工疏濬為隄)
長樂海隄(在長樂縣新唐書志在長樂縣東十里太和七年令李茸築立十斗門以禦潮)
(旱則瀦水雨則洩水遂成良田)棉亭洋隄(在福清縣西南自雙髻山至鷓鴣峯下宋祥符)
(元年僧惟真截溪十八派築隄八百十丈溉田四十餘頃又白麟蟹嶼二洋皆在逕江金山邊長千)
(餘丈)淋汶堰(在侯官縣西長二百餘丈明萬歷間築本朝康熙五十九年溪漲衝決雍正)
(六年修)洋塘(在長樂縣東長一千二百丈以蓄清禦鹹大為民利又有西洋塘長九百五十)
(丈舊志二塘即今所謂白芒坑也相近又有崔塘西抵海垾長一千一百二十丈)閭山塘
(在長樂縣東一名旅山塘長三十餘步明洪武中典史黃本築瀦陳塘港水以溉田又海路塘長一)
(千五百餘丈東至小嶼山南至沙京斗門宋時築以障海潮明初修)普塘(在長樂縣東南長一)
(千五百丈隄長三萬餘丈明宏治十二年知縣王渙修)大塘(在長樂縣西南長三千七百丈)
(從二斗門達海旱則瀦潦則洩又縣南有丁塘長七百丈前曾塘長二百丈)瑞雲陂(在侯)
(官縣保安里長一百十丈闊三尺深二尺)祥符陂(在福清縣東南一名石塘陂長五里宋祥)
(符中知縣郎簡築)元符陂(在福清縣西南唐天寳間築名天寶陂宋祥符中修元符中知)
(縣莊柔正鎔銅汁以固其基名元符陂圳長七百餘丈)蘇溪陂(在福清縣西南宋天聖中)
(築溉田千餘頃派别為蓮塘十六頃)賢良陂(在閩清縣西南舊志宋陳暘拜石得泉獲灌溉)
(之利暘嘗應賢良科故名)南莊潭壩(在羅源縣西南半里引羅川水溉田二千餘畝又蔣)
(坑壩在縣西北半里引水溉縣北田百餘頃)
︹陵墓︺︹漢︺閩越王郢墓(在閩縣東遂勝里)閩越王無諸墓(在閩縣南)
(二里嘉崇里祖廟亭後有廟在南臺山)東越王餘善墓(在侯官縣西舊懷安縣靈)
(碁里)大妃小妃墓(在永福縣寰宇記在永福縣東南五十里昔越王葬二妃於此鑄鐵)
(蓋以掩之)︹唐︺陳巖墓(在侯官縣北通志在府城北關外太平里歲久湮没本朝康熙四)
(十三年土人掘地得參軍黃璞所撰巖墓銘石移置府學中五十年里人修復巖墓納銘於塜搆山)
(亭其旁按五代史閩世家光啟二年福建觀察使陳巖表王潮泉州刺史景福元年巖卒其壻范)
(暉自稱留後則巖之墓當在景福乾寕間也)林慎思墓(在長樂縣東十四都大墓山)
常袞墓(在永福縣通志在永福縣葛嶺袞卒於官子遂宰永福卜居連江葬袞於此本朝)
(雍正七年修)︹五代︺閩王王審知墓(在侯官縣北蓮花峯下通志明宣德四年)
(為盜所發萬歷三十六年裔孫苑馬卿臨海王亮重修)︹宋︺劉彝墓(在閩縣東東山薯坑)
許將墓(在閩縣東北湯門外澗田)楊宏中墓(在閩縣厚山)林之奇墓
(在侯官縣西一都清泉山本朝雍正八年修)李綱墓(在侯官縣西北沙溪山)黃幹
墓(在侯官縣北長箕山)朱倬墓(在侯官縣賢沙山)黃洽墓(在侯官縣靈光山)
趙以夫墓(在長樂縣東十餘步)鄭性之墓(在長樂縣南八都阮山)高應
松墓(在長樂縣泉元里)敖陶孫墓(在福清縣東東臯山)林公遇墓(在福)
(清縣西南清遠里翁陂山)劉砥墓(在福清縣西修仁里應乾寺後)李彌遜墓(在連)
(江縣南新安里石門寺側)劉礪墓(在連江縣寶林寺東)張磻墓(在羅源縣西重下里)
(鳳山寺後)趙汝騰墓(在古田縣西十二都半坑壠)林用中墓(在古田縣北屏)
(山下)鄭俠墓(在閩清縣西南新豐里水南山)陳祥道墓(在閩清縣東北賀恩里白)
(雲寺東)︹元︺王翰墓(在永福縣龍泉山)︹明︺羅泰墓(在閩縣瑞峯山)葉向
高墓(在閩縣臺嶺山)鄭善夫墓(在侯官縣西五里梅亭山明郡守汪文盛營造墓前)
(有閩少谷子墓五字本朝康熙三年知府吳六一修)林瀚墓(在侯官縣北龍腰山子庭)
(㭿墓在閩縣樟林山庭機墓在侯官縣沙溪山孫燫墓在侯官縣芋原山烴墓在閩縣永南里)葉
福墓(在侯官縣前園山)古麻刺國王墓(在侯官縣茶園山通志明永樂間國)
(王入貢以疾卒賜諡康靖葬於此)林春澤墓(在侯官縣錦溪山)張經墓(在侯)
(官縣芋坑山墓前有東南戰功第一坊)李騏墓(在長樂縣東南沙京龍窟山)林公
黼墓(在長樂縣東南十三都大馬山)馬鐸墓(在長樂縣東北大宏里龍臺山)高棅
墓(在長樂縣半占山)
︹祠廟︺常公祠(在府學祀唐觀察使常袞唐書閩人春秋配享袞於學宫)朱子祠(一在)
(府城内天皇嶺一在烏石山麓曰先賢石室一在冶山東曰文筆書院一在城西門外曰西湖書院)
(一在石井巷一在共學書院一在九仙山麓一在合北里)黃勉齋祠(在府學射圃之左祀)
(宋儒黃幹又貢院南有道原祠幹與林之奇並祀)曾公祠(在閩縣九仙山麓祀宋太守會)
(鞏)羅豫章祠(在閩縣嵩山麓祀宋儒羅從彦舊在郡城北本朝雍正十年遷建以李)
(侗朱子配)胡氏五賢祠(在閩縣藤山麓祀宋儒胡安國父子及從子憲本朝康熙四)
(十五年賜額曰霜松雪柏乾隆三年修)劉氏諸賢祠(在閩縣鳳岡祀宋儒劉彛)
(劉康夫劉藻劉砥劉礪明永樂中建本朝康熙十六年修)樟隱祠(在閩縣龍山左所祀)
(宋祝穆舊在城內東街明崇禎三年建本朝康熙元年燬乾隆二十八年遷建)林素齋
祠(在閩縣金鼎峯祀明濮州知州林真建文末靖難師起真不屈死妻陳氏自焚本朝雍正七)
(年建乾隆十七年修)世忠祠(在閩縣治左祀明林瀚及子庭㭿庭機孫燫烴)崇報祠
(在閩縣九仙山南祀明都御史林廷玉副使高文達又山巔有報功祠祀明戶部尚書馬森)林
公祠(在侯官縣山兜尾一在長樂縣大宏里祀唐林慎思)六賢祠(在侯官縣越王山祀)
(宋儒周敦頤程顥程頤邵雍張載朱子)周子祠(在侯官縣烏石山麓祀宋儒周敦頣本)
(朝乾隆十一年重建)九賢祠(在侯官縣烏石山殷若臺旁一名清苕書院祀宋儒楊時游酢)
(胡安國羅從彦李侗蔡元定蔡沈黃幹真德秀本朝康熙年間學臣沈涵奏建以明提學道沈儆)
(炌配後肖像祀涵於後堂乾隆九年修二十九年重修)道南祠(在侯官縣光祿坊祀宋儒)
(楊時宋寶祐六年建明成化元年重建並祀羅從彦李侗朱子本朝康熙二十四年修)李延
平祠(一在侯官縣楊橋巷一在越王山一在古田縣南門祀宋儒李侗)古靈祠(在侯)
(官縣西門外象山麓祀宋陳襄舊在城内萬歲巷本朝康熙元年遷建雍正八年修一在古靈故)
(里)李忠定祠(在侯官縣西門外祀宋李綱)林文昭祠(在侯官縣三山驛南)
(祀宋儒林之奇之奇與其徒吕祖謙講學處後因立祠祀焉)張襄愍祠(在侯官縣洪江)
(祀明張經萬歷二十八年建本朝乾隆九年二十七年修)范忠貞公祠(在侯官縣)
(烏石山麓祀三十四年本朝總督范承謨康熙十八年建御賜忠貞炳日扁額并碑文以)
(與難幕客嵇永仁王龍光沈天成及其弟承譜配祀)陳忠毅祠(在侯官縣城西荷亭左祀)
(本朝巡海道陳啟泰康熙二十二年御賜忠毅流芳扁額又烏石山麓有陳忠毅祠祀)
(本朝温處道陳丹赤俱乾隆年間修)五賢祠(在長樂縣東城外祀宋朱子以黃幹劉砥劉礪)
(陳枅配明正德七年建又三賢祠在晦翁巖為朱子講學處亦祀朱子及劉砥劉礪)忠烈祠
(一在福清縣東門外祀宋招撫使劉仝祖夫婦及仝祖妻兄林同一在郡城西善化坊祀明參政孫)
(燧一在郡城水部門外河口祀明兵科都給事中姚銑)一拂先生祠(在福清縣西門)
(外祀宋鄭俠初名忠愛祠明正德中建本朝乾隆年間修)戚公祠(在福清縣西門内祀)
(明總兵戚繼光一在縣東龍江書院之左)劉鞠二公祠(在連江縣北東湖壩上祀唐縣)
(令劉逵宋縣令鞠仲謀)崇德祠(在古田縣坊三堡祀明參議魏棨)熊公祠(在古)
(田縣坊三堡祀明谷口巡檢熊彦廸)文昌廟(在府城內東街本朝嘉慶十七年建)閩
越王廟(在閩縣南釣龍臺西祀漢閩越王騶無諸)閩忠懿王廟(在閩縣東慶城)
(寺之側祀五代閩王王審知廟即其故宅通志歷代以迎春日郡守遣祭取其碑下土為春牛又福)
(清縣潯洋里海壇里俱有廟)陳尚書廟(在閩縣南臺祀宋陳文龍本朝嘉慶十四年)
(欽頒效順報功扁額又有拏公廟亦於是年欽頒惠洽維桑扁額)剛顯廟
(在侯官縣烏石山上祀唐處士周朴)昭利廟(在侯官縣越王山麓祀唐觀察使陳巖長子延)
(晦宋宣和間建又長樂縣十五都連江縣東演嶼俱有廟)螺女廟(在侯官縣螺女江濱)靈
應廟(在古田縣西北祀宋縣令李堪)天后宫(一在閩縣南臺宋宣和中建本朝雍正)
(十一年修欽頒錫福安瀾扁額一在水部門明建本朝乾隆十九年重建一在南臺霞浦)
(乾隆二十八年建一在雲門山元建本朝乾隆二十三年修一在五虎門怡山院本朝嘉慶十)
(四年欽頒昭佑孚誠扁額)
︹寺觀︺開元寺(在閩縣芝山南梁太清三年建靈山寺唐初改名龍興開元中改今名本朝)
(順治十四年重建康熙三十八年賜額嘉慶十六年修)法海寺(在閩縣羅山下晉開)
(運二年建有羅山堂金積園萬緣堂諸勝本朝嘉慶十五年修又相近有化城寺嘉慶十六年修)
(白塔寺嘉慶二十四年修)湧泉寺(在閩縣鼓山唐建中間建本朝順治初修康熙四十九)
(年賜額嘉慶二十三年重修)南澗寺(在侯官縣烏石山東梁大通六年蘇清捨宅為)
(之以居澗旁故名唐周朴黃滔有詩又山麓有神光寺唐大歷十年析南澗為金光明院大中間宣)
(宗夜夢神人發光殿廷賜今名有絓月蘭若碧雲禪窟幞頭石諸勝)積翠寺(在侯官縣烏石)
(山麓本朝康熙年間建嘉慶二十四年重建相近有彌陀寺乾隆五十七年建)大中寺
(在侯官縣鐘山梁太守袁士俊宅嘗有鐘聲因捨為寺隋改為鴻業寺唐大中四年賜今額本朝)
(嘉慶四年修)慈慶寺(在侯官縣倉前鋪西園故址本朝嘉慶十三年建)西禪寺
(在侯官縣二都怡山唐咸通中建後唐長興中更名長慶明宣德中重建有奎華閣明遠亭紫翠亭)
(放生池諸勝本朝順治初修)鳳池寺(在侯官縣鳳池山漢乾祐中建通志宋陳瓘被放後)
(蒙恩自便嘗居焉)北禪寺(在侯官縣三十八都本朝康熙年間建乾隆三十二年修)
黃蘖寺(在福清縣西南唐貞元初建)靈石寺(在福清縣靈石山唐宣宗賜靈石俱)
(胝院額明統志中有朱子所書蒼霞亭字)瑞峯寺(在福清縣海口城東北龍山之巔宋皇祐)
(中建)石門寺(在連江縣覆盆山下唐中和間建)聖水寺(在羅源縣蓮花山下宋紹)
(興中建有仙源泉王壺井棲雲洞諸勝)秀峯寺(在古田縣四十都漢乾祐初建)寶興
寺(在屏南縣三十一都後唐長興中建)方廣寺(在永福縣方廣巖下石室可容千人漢乾)
(祐二年建明永樂十四年重建通志宋黃飛熊讀書其中嘗摭山中十奇刻詩於石明謝肇淛有方)
(廣志)九仙觀(在閩縣九仙山之巔舊名萬壽觀宋崇寕中建元至正初改今名本朝順治)
(年間重建)芹山觀(在閩清縣鍾南山左通志舊傳白玉蟾鍊丹處)沖虛宫(在侯官縣)
(二都西禪寺東通志唐貞元中觀察使李若初嘗登樓西望有五色雲當王霸宅遂作沖虛宫祀霸)
(及徐登董奉任敦四仙本朝康熙二十一年修)
︹名宦︺︹晉︺嚴高(瑯琊人太康三年為晉安太守時初置郡城隘不足容衆遂改築子城又鑿渠)
(通舟楫濬東西二湖以溉田)︹南北朝︺︹宋︺虞愿(餘姚人泰始末為晉安太守前政與)
(百姓交關質錄其兒婦愿遣人於道取還在郡立學堂教授海邊有越王石嘗隱雲霧相傳太守清)
(廉乃見愿往觀清徹無隱蔽)︹梁︺范縝(舞隂人天監初為晉安太守在郡清約資公祿而已)
劉&KR0934;(相人天監中為晉安太守以廉潔著名)江蒨(考城人天監中為晉安内史蒞政精)
(明務在寬惠)羊侃(泰山人大通六年為晉安太守閩越俗好亂前後太守莫能止息侃至討)
(擊斬其渠魁於是郡內肅清莫敢犯者)臧厥(東莞人中大通間為晉安太守郡居山海嘗結)
(聚通逃前二千石討捕不能止厥下車宣化兇黨員襁而出自是居人復業)︹隋︺劉宏(彭城)
(人開皇中拜泉州刺史會高智慧作亂以兵攻州宏城守百餘日救兵不至前後出戰死亡大半糧)
(盡與士卒數百人煮犀甲腰帶又剝樹皮食之賊知其饑餓欲降之宏抗節彌厲城陷為賊所害帝)
(聞而嗟歎賜物二千段)楊景祥(煬帝時為建安太守賊鄭文雅等陷城景祥死之)︹唐︺
李茸(太和三年為閩縣令築海隄以禦潮時潮水鹹鹵禾苗多死隄成瀦溪水殖稻其地三百)
(戶皆為良田)劉逵(咸通初為連江令奏復東湖水利民廟祀之)︹宋︺鞠仲謀(端拱)
(二年知連江大興東湖水利邑人與劉逵並祀)謝泌(歙縣人景德初知福州及代還卒民懷其)
(愛刻石以紀去思)郎簡(臨安人大中祥符間徙福清令縣有石塘陂歲久湮塞募民浚築溉)
(廢田百餘頃邑人為立生祠)章頻(浦城人天禧初知福州王氏時賦民官田歲輸租稅而已)
(至是或謂鬻之可得緡錢二十餘萬頻疏悉蠲除之)王臻(汝陰人天禧中徙知福州閩俗欲報)
(讐或先食野葛而後趨讐家求鬭即死其處以誣讐人臻辨察格鬭狀被誣者往往釋去俗為之少)
(變又民間數以火訛相驚悉捕首惡杖之流海上民乃定)蔡襄(莆田人嘉祐初再知福州疏導)
(附城湖浦水利郡士周希孟陳烈陳襄鄭穆以行義著襄備禮招賢誨諸生以經學俗重凶儀親亡)
(或秘不舉至破産飯僧下令禁止之)程師孟(吳縣人熙寕初知福州築子城建學舍濬河隍)
(治橋梁政簡而嚴擿伏如神治行為東南最民立生祠)曾鞏(南豐人熙寕末知福州將樂盜)
(廖思既赦罪出降餘衆潰復合居人慴恐鞏以計羅致之自歸者三百輩又擒海寇數十人境内盜)
(息福州官無職田歲鬻園蔬收其直常三四十萬鞏日太守與民爭利可乎罷之後至者亦不復取)
(也)孫覺(高郵人元豐初知福州閩俗厚於婚喪其費無藝覺裁為中法使資裝無得過百千)
(令下嫁娶以百數葬埋之費亦率減什五)袁正規(陵陽人元祐中知長樂嘗濬港道溉民田)
(三萬畝民請名曰袁公港正規曰此朝廷之德也易名為元祐港)莊柔正(莆田人元符間)
(知福清有方略嘗改築天寶陂聽訟陂旁樹下令投牒者人負一石理屈者以石為罰不數月陂成)
(陂石皆鎔鐵錮之名曰元符陂為後世利)吳及(靜海人年十七登進士元符中為侯官尉閩俗)
(多自毒死以誣讐家官司莫能辨及悉為讞正前後活五十三人提點刑獄移其法於一路)徐
壽(哲宗時為閩清縣尹鹽法初行能守官不撓民以故不多受課吏部郎中張汝賢言於朝加賞)
(焉)張守(晉陵人紹興初知福州州自范汝為之亂公私困蔽守在鎮四年撫綏凋瘵且請於)
(朝蠲除福州所貸常平緡錢十五萬)薛弼(永嘉人紹興中福州盜熾守臣莫將議委漳泉汀建)
(乃以弼知州事弼至郡奏周虎臣為副將陳敏為巡檢責以滅賊凡四年而盜平)張致遠
(沙縣人紹興中以海寇鄭廣未平改知福州六年廣降致遠選留四百人置營城外餘遣還業復遣)
(廣討他郡諸盜數月悉平)顏師魯(龍溪人紹興中知福清縣嘗決水利滯訟闢陂洫延四十)
(里歲大祲發廩勸分有方而不遏糴價船粟畢凑市糴更平)汪應辰(玉山人隆興初知福)
(州寬厚愛民奏蠲一切苛賦)趙子潚(家宗室隆興初知福州歲饑告糴旁郡米價頓平民)
(賴以濟)趙汝愚(宋宗室淳熙九年以集英殿修撰知福州和易廉潔開城西湖溉民田數)
(萬畝紹熙初復以敷文閣學士知州事)梁克家(晉江人淳熙中以資政殿大學士知福州)
(在鎮有治績修三山志四十卷)陳傅良(瑞安人淳熙中通判福州丞相梁克家領帥事委成)
(於傅良傅良平理曲直強禦者不得售其私)劉爚(建陽人淳熙中知閩縣治以清簡庭無滯)
(訟興利去害知無不為)傅伯成(晉江人淳熙中知連江縣課農桑裁浮靡邑有東湖溉田)
(二十餘頃隄壞即下流南港為石隄三百丈民蒙其利)陳居仁(莆田人慶元初知福州入)
(境有饑民嘯聚部分牙兵遮擊之首惡計窮自經死治宗室之横暴申蠱毒之嚴禁)黃度(新昌)
(人嘉定中知福州始至訟牒日千餘度隨事裁決日未中而畢)真德秀(浦城人端平初知福)
(州罷市令司閩縣里正苦督賦罷之屬縣苦貴糴便宜發常平倉賑之海寇縱横次第擒殄聘耆儒)
(臨講席以教郡之子弟)王邁(仙遊人為南外睦宗院教授真德秀守福州邁竭忠以裨郡政)
游義肅(建陽人嘉熙間知連江縣復東湖浚九昇創平糴倉以利民)陳宜中(永嘉)
(人景定中知福州在官得民心)洪天錫(晉江人理宗時知古田縣行鄉飲酒禮邑劇牒訴猥)
(多天錫剖決無留難有倚藩邸勢殺人者誅之不少貸)杜杲(邵武人福建提點刑獄陳彭壽)
(檄攝閩尉民有甲之子死誣己殺之驗髮中得沙而甲舍旁有池沙類髮中者鞫問子果溺死)︹元︺
董楨(至順中知閩清縣為政恩威兼至在官六年流亡多歸之)劉濬(河南人至正間為連)
(江縣巡檢江西賊王善攻破福州衆皆潰去濬妻史有才略悉出奩物募兵濬與其子健帥兵突陣)
(屢捷斬前鋒五人賊兵大至鏖戰三時頃濬中箭墜馬被獲濬忿戟手大罵賊縛濬階下先斫一指)
(罵彌厲再斫一指亦如之指且盡斫兩腕次及兩足濬色不少變罵聲猶不絶遂割其喉舌而死健)
(歸結壯士百餘人入賊營斬殺父者並擒王善等事上立祠祀之)吕復(至正末以行省命攝)
(長樂縣尹福州既下復曰吾世食君祿今雖攝官若不以死報國無以見先人於地下引繩自經死)
︹明︺鄭復初(開封人洪武四年知羅源縣大兵勦山寇復初慮被擄者遭戮親詣軍中辨釋)
(無辜亂定復撫其民招使復業)趙允(潮陽人洪武中長樂丞縣十一都海塘隄圯害稼允為修)
(築至今賴之)齊普(天台人宣德間知長樂縣事親以孝聞躬修率下不嚴而治)黃瑜
(香山人景泰中知長樂縣改建學校進諸生討論有兄弟相訟者開導之皆涕泣相讓而退以直道)
(忤上官浩然求去民立祠祀焉)唐珣(華亭人成化間知福州府增置書院創迎春亭於東郊以)
(省耕斂江洲可田者令民墾之築塘於五虎山下以捍海潮均會城監司徭役於七郡置義倉設叢)
(塚凡便民之事無不力為之)潘府(上虞人宏治初知長樂縣作橋河滸以渡行人改南山寺)
(為書院聚士講學教民遵行朱子家禮時周行郊野勞問疾苦田夫野老咸得獻其誠境内大治)
歐陽鐸(泰和人正德末知福州府數裁鎮守中貴横需中貴尚春怒至攘臂肆詈鐸不為動)
(會議里役以諸貴家多産請得與民分役民困為蘇嘉靖三年舉治行第一)唐相(灌陽人正)
(德間連江典史明於折獄嘗築湖閘有功邑人歌之)汪文盛(崇陽人嘉靖三年知福州府值)
(歲大祲疏乞蠲租發廩復四鄰社倉仿朱子備荒法行之為郡興水利開上王舊港塞新河灌田四)
(千餘頃)葉經(上虞人嘉靖間福州推官勵節操矜容止遇事屹然後入為臺諫尤尚名節為)
(宵小所憚)閔溶(福州左衛指揮使嘉靖末倭寇閩溶率兵禦之前後斬首千級後與賊戰舟山)
(力不敵死)汪泗論(休寕人萬歷中以進士知福清興除利弊定倉糧折色之例歲省編戸金)
(錢以萬計尤加意振興文教士皆悅服)周順昌(吳縣人萬歷末福州推官稅監高寀横甚)
(獨不為禮又捕置其下之作奸者民賴以蘇崇禎初贈太常寺卿諡忠介)夏允彝(華亭人崇)
(禎中知長樂縣視民若子善決疑獄居五年邑大治)
︹本朝︺翁曰賓(署永福縣順治三年山宼陷城不屈死)周景福(蘇州人知永福縣順)
(治四年賊陷城不屈絶食死)楊繼生(閬州人順治三年知連江縣寇陷城繼生縊死城樓)
(妻劉氏同日殉節)李岱生(高密人康熙初知長樂縣潔已愛民時遷界議起瀕海人戸應)
(調遷者有糧無地多逃散岱生力為申請豁浮賦廣招徠民感其德)王之儀(漢軍正藍旗人)
(康熙中知福州府耿逆之亂變起倉卒人人震慴之儀獨奮呼曰賊敢反耶語未絶刀戟交下立斃)
(長子琅妻張氏皆自殺)劉嘉猷(金谿人康熙中知侯官縣忠信慈惠有古循良風耿逆之)
(變被害)廖有功(奉天人任福州千總耿逆變亂總督范承謨被執有功大呼奮救手刃十)
(餘人躍馬至通衢逆兵追擊遂遇害)吳廷華(仁和人康熙中由中書舍人出任福州海防同)
(知所至以經學飾吏治值臺灣諸羅奸民揭竿事起倉卒令弁束手廷華按形勢糾兵民分督殲其)
(魁民以安集所著有三禮疑義閩人士奉為圭臬)戴永樸(烏程人乾隆九年知長樂縣重)
(濬文洽浦及濱&KR2446;湖溉田七萬餘畝民德之立祠祀焉)
︹人物︺︹唐︺侯固(字子重閩縣人太和九年及第官至鄜坊靈武易定節度使同平章事固操履)
(仁厚言動皆有規準鄉人愛而敬之)鄭諴(字申虞閩縣人會昌進士累官國子司業郢安鄧三)
(州刺史誠與同邑林滋詹雄並有文名時號閩中三絶)林勖(字公懋閩縣人大中五年以開)
(元禮登科歷官至吉州刺史清節著聞民服其廉謂在官惟飲吉水而已)林慎思(字虔中長)
(樂人成通進士自校書郎至水部郎中僖宗時與宦者燕嬉慎思累疏切諫不納出為萬年令黃巢)
(入長安迫以偽秩慎思不屈罵賊死著有續孟子伸蒙子諸書)王棨(字輔之福清人咸通進士)
(復中博學宏詞科累官水部郎中博學工詩賦著有麟角集行世)黃璞(字德温侯官人大順)
(進士官崇文館校書郎昭宗時歸隱杜門自號霧居子著閩川名士傳及文集二十卷子仁藻仁渥)
(仁渭從弟滔與璞同時館職號一門五學士)翁承贊(字文饒福清人乾寕三年進士第三)
(再中博學宏詞科歷右拾遺抗章言方鎮交結權倖終必誤國直聲震中外遷諫議大夫歸賜鄕名)
(文秀里曰光賢朱温以門下侍郎召稱&KR1282;不起著有晝錦宏詞等集)張謹(字信美閩縣人累官)
(福建招討使黃巢寇閩中謹與戰於鐵山多所斬獲賊以奇兵絶餉道士卒乏食疲困謹與偏將鄧)
(榮等十八人馳突賊陣自旦至晡十八人俱死謹握刀箕踞瞠目大罵為賊所害)黃碣(閩縣)
(人初為閩小將喜學問董昌為威勝軍節度使表碣自副昌反碣諫曰大王不盡忠王朝妄自尊大)
(誅滅無種矣昌大怒斬碣滅其家昌敗詔贈司徒)李彦堅(字成實閩縣人累官御史中丞)
(乾符間黃巢寇閩命守建州未至刺史李乾祐棄城走彦堅召募民兵與賊戰於政和之高宅不克)
(退保東漈賊進逼之自刃死)︹宋︺黃夷簡(字明舉福州人少孤好學有名江東隨錢俶來)
(朝掌名表人稱得體祥符中特授檢校秘書監)謝德權(字士衡福州人父文節南唐時以驍)
(勇聞拒宋師戰殁咸平中德權提點京師倉草場有兇人劉煜僧澄雅訟執政真宗命德權與謝秘)
(等鞫之按驗無狀秘謂追攝大臣獄狀乃具德權日若使大臣無罪受辱則人君何以使臣臣下何)
(以事君事乃解命城新樂縣又命浚北平砦濠葺蒲隂城提轄三司衙司德權為設條制均其差役)
劉若虚(字叔揚閩縣人咸平進士以大理評事歷屯田員外郎知邵武軍卒若虛事親孝親)
(有疾不食酒肉居親側雖大暑必嚴衣冠丁謂為相聞若虛名欲屈見之終辭不往)林㮣(字端)
(父福清人父高歷知建平縣有治行㮣幼警悟登景祐元年進士為校書郎程琳禁蜀人不得自為)
(渠堰㮣奏罷之又言蜀飢願罷川峽漕發常平粟貸民租除商旅之禁官至集賢校理著有史論辨)
(國語)劉彝(字執中若虛從子慶歷進士幼從胡瑗學瑗稱其善治水神宗時為都水丞久雨汴)
(漲彝請啟楊橋斗門水遂退著七經中義百七十卷明善集三十卷居易集三十卷)陳襄(字述)
(古侯官人慶歷進士少與陳烈周希孟鄭穆為友相與倡道海濱謂之四先生襄為侍御史論青苗)
(法不便望貶斥王安石吕惠卿以謝天下又乞罷韓絳政府韓維不當為中丞劉𫐠范純仁無罪宜)
(復官皆不聽尋直學士院在經筵時神宗嘗訪人才之可用者襄以司馬光韓維吕公著蘇頌范純)
(仁蘇軾至鄭俠三十三人對)陳烈(字季慈侯官人篤於孝友學行端飭里中人敬之冠婚喪)
(祭請而後行屢詔不起公卿交薦以爲本州教授歐陽修又言之召爲國子直講皆不拜)周希
孟(字公闢侯官人通五經尤邃於易部使者交薦其賢授將仕郎試四門助教上表辭門下教授)
(七百餘人著有詩春秋義并文集)鄭穆(字閎中侯官人皇祐進士性好學容止必以禮元祐)
(初拝國子祭酒請老空學出祖汴東門外都人聚觀)許將(字沖元閩縣人嘉祐八年進士第一)
(歐陽修讀其賦曰君辭氣似沂公未可量也紹聖初拜門下平章事章惇蔡卞羅織元祐諸臣欲舉)
(漢唐誅戮故事將諫曰本朝治道所以遠過漢唐者未嘗輒戮大臣也又奏發司馬光墓將曰發人)
(之墓非盛德事乃止後爲朱諤誣劾致仕奉祠卒諡文定子份崇寕進士官國史編修歷知鄧蔡揚)
(州有惠政遷龍圖閣學士)王回(字深父侯官人敦行孝友不求名譽舉嘉祐進士爲衛真簿有)
(所不合稱病自免在廷多薦者與常秩友善熙寕中秩上其文集補其子汾爲郊社齋郎回弟向字)
(子直同寕容季皆舉進士為文長於序事)林旦(字次中㮣之子嘉祐進士熙寕中為監察御史)
(裏行以論李定事罷元祐初拜侍御史論吕惠卿鄧綰及崔台符賈種民之罪皆逐之子膚坐元符)
(上書陷黨籍)鄭俠(字介夫福清人治平進士數以書言法之為民害者於王安石久之監安)
(上門流民扶攜塞道身無完衣被鎖械員瓦揭木賣以償官俠知安石不可諫悉繪所見為圖奏疏)
(詣閤門不納乃假稱密急發馬遞上之銀臺司安石去吕惠卿執政俠又上書論之惠卿議置之死)
(帝曰俠所言非為身也豈宜深罪徙英州哲宗立始得歸徽宗時還故官又為蔡京所奪)陳祥
道(字祐之閩清人治平進士著禮書一百五十卷近臣以聞詔尚書給紙筆錄進除國子監直講)
(官終秘書省正字)劉詵(字應伯福清人熙寕進士崇寕初上歷代雅樂因革及宋制作之旨)
(言宋火德音尚徵臣按古制旋十二宫以七聲得正徵一調徽宗是其言歷官太常少卿纂續因革)
(禮詵居母喪盡禮有雙芝生墓側人以為孝感)陳暘(字晉之祥道弟紹聖進士建中靖國初進)
(迓衡集以勸導紹述趙挺之言暘所著樂書貫帛明備乞援其兄祥道進禮書故事給札既上遷太)
(常丞為講議司參詳禮樂官歷禮部侍郎)張觷(字柔直侯官人舉進士不與世詭隨時蔡京當)
(國求訓子弟者或以觷薦觷謂諸生日汝曹學走乎諸生駭問觷曰天下被而翁破壞賊來先至而)
(家惟善走庶可逃死耳京見觷問計觷以羅天下忠義之士分布内外為第一義以楊時薦後累官)
(秘閣修撰卒)辛炳(字如晦侯官人元符進士權侍御史蔡京改轉般倉為直達綱炳極疏其)
(弊紹興中劾罷吕頣浩又論張浚敗事誤國進中丞言和議不可恃宜講求守禦攻戰之策)黃
龜年(字德邵永福人崇寕進士累官侍御史劾秦檜專主和議植黨專權並劾檜黨王㬇等罷)
(之又請以檜惡暴於天下)朱廷傑(字世英永福人崇寕進士建炎中為北海令尋攝倅時金)
(兵來犯官屬悉遁廷傑獨堅守城隅有水取野葛投之敵多中毒死俄金兵破城廷傑與知州韓浩)
(力戰死)李彌遜(字似之連江人僑居吳縣父撰為彭澤令以介特稱彌遜登大觀進士建)
(炎中歷中書舍人戶部侍郎秦檜再相胡銓范如圭曾開相繼貶逐彌遜請對力陳議和之不可檜)
(嘗邀彌遜私第曰政府方虚員苟和好無異議當以兩地相凂彌遜拒之次日上疏言愈切直檜大)
(怒彌遜引疾帝諭留之上疏乞歸落職家居十餘年卒朝廷思其忠節詔復敷文閣待制諡忠肅弟)
(彌大工部尚書彌正吏部郎中曾孫韶端明殿學士皆立朝有風節)朱倬(字漢章閩縣人宣和)
(進士紹興中帝以劉豫為憂倬因賜對策其必敗屢忤秦檜復遷中丞奏疏數十進參知政事史浩)
(虞允文陳俊卿等皆倬所薦卒諡忠靖)黃祖舜(字繼道福清人宣和進士紹興中權刑部)
(侍郎進論語講義兼給事中楊愿家乞遺表恩祖舜言愿隂濟秦檜寢其命秦熺贈太傅祖舜奏追)
(奪之)林之奇(字少穎侯官人從吕本中學登紹興進士為校書郎朝廷欲令學者參用王安)
(石三經義之奇言王氏三經率為新法地正所謂邪說詖行淫詞之不可訓者金兵欲南下之奇作)
(書抵當路以為金非果欲戰所以堅吾和欲與之和宜無憚於戰則其權在我東萊吕祖謙嘗受學)
(焉有書春秋周禮說論孟揚子講義道山紀聞等書行世)王蘋(字信伯福清人言行純懿為程)
(門高弟紹興中孫佑列其學行於朝召見賜進士出身除秘書省正字官至左朝奉郎胡安國薦蘋)
(謂其學有師承識通時務使司獻納必有補於聖躬楊時嘗曰同門後來成就莫踰吾信伯矣著有)
(論語集解著作集行世)蕭德藻(字東大閩清人紹興進士為烏程令後遂家焉居屏山自)
(號千巖老人楊萬里稱近世詩人若范石湖之清新尤梁溪之平淡陸放翁之敷腴蕭千巖之工緻)
(余所畏也著有千巖擇稿)黃洽(字德潤侯官人隆興中為御史所論列未嘗攟摭細故拜參知)
(政事竭誠無所趨避嘗言居家不欺親仕不欺君仰不欺天俯不欺人幽不欺鬼神何用求福報有)
(文集奏議八十五卷)鄭湜(字溥之閩縣人乾道進士慶元中官起居郎權直學士院趙汝愚罷)
(相湜草制有持危定傾任忠竭節語韓侂胄以其無貶詞惡之出知福州後為刑部侍郎入偽學黨)
劉砥(字履之長樂人六歲日誦千言弟礪字用之幼穎悟中童子科聞朱予得濂洛之傳俱師)
(事焉朱子深器之乾道二年同舉進士以時方攻道學遂不復仕進)鄭昭先(字景紹閩縣人)
(淳熙進士初授浦城主簿聞朱子講明濂洛之旨往遊其門擢知歸安縣居官有惠政累遷諫議大)
(夫知樞密院事進右丞相辭不拜昭先居政府以愛護人材振拔淹滯為己任卒諡文清有日湖遺)
(稿五十卷行世)林亦之(字學可福清人師事莆田林光朝趙汝愚帥閩上其學業於朝命未)
(下卒學者稱網山先生亦之傳其學於同邑陳藻藻傳於同邑林希逸希逸既貴言於朝以亦之與)
(藻經明行修終於布衣宜褒錄以勵後學詔贈迪功郎)敖陶孫(字器之福清人韓侂胄用)
(事朱子貶外陶孫時遊太學以詩送之趙汝愚死貶所復哭之以詩揭通衢壁上侂冑大怒遣捕陶)
(孫變姓名得免後登慶元五年進士官温陵簽判)陳貴誼(字正甫福清人慶元進士再中)
(博學宏詞科累官太學博士時議更楮幣貴誼援熙寕新法為諫理宗時遷中書舍人内侍濫受恩)
(賞輒封還詔書拜參知政事五上章乞歸將行猶以出師汴洛上疏力爭)黃幹(字直卿閩縣人)
(父瑀建炎中為監察御史以篤行直道著聞幹受業朱子朱子嘗曰直卿志堅思苦與之處甚有益)
(遂以其子妻之編禮書獨以喪祭二編屬之病革以深衣及所著書授幹田吾道之託在此吾無憾)
(矣歷官臨川新淦令通判安豐軍知漢陽軍安慶府皆有善政理宗召赴行在所奏事除大理丞不)
(拜為御史李楠所劾遂歸里弟子日盛編禮著書日不暇給朝夕往來質疑請益如朱子時卒諡文)
(肅學者稱勉齋先生有經解文集行世)林用中(字擇之古田人慶元間特奏名從朱子學)
(朱子喜其篤信嘗目之曰畏友與蔡元定齊名弟允中字擴之朱子稱其晦外而明於内樸外而敏)
(其中時兄弟同受業者又有侯官陳孔夙陳孔碩潘植潘柄永福林學蒙林學履)陳韡(字子)
(華侯官人父孔碩為朱子吕祖謙門人韡登開禧進士與弟韔從葉適學淮帥賈涉辟京東河北幹)
(官韡為畫策遂有堂門之捷紹定初盜起閩中以韡為招捕使汀境皆平再平衢寇又破贛寇陳三)
(槍斬之累官參知政事卒贈太師諡忠肅)楊宏中(字充甫侯官人弱冠𥙷國子生趙汝愚竄)
(永州宏中與諸生林仲麟徐範張衜蔣傳周端朝五人上書不報則繳副封於臺諫侍從韓侂冑將)
(竄之嶺南余端禮丐免遠徙上許之乃送太平州編管天下號為六君子宏中登開禧進士以余嶸)
(等薦累遷太學正夏旱上封事指切無隱時論益壯之又有華岳字子西為武學生韓侂胄當國將)
(有事北征岳上書論之侂冑誅為殿前司官屬謀去丞相史彌遠下臨安獄帝欲生之彌遠曰是欲)
(殺臣者竟杖死東市)徐範(字彛父侯官人少孤授徒養母與兄同舉於鄉入太學丞相趙汝愚)
(去位祭酒李祥博士楊簡論救之俱被斥逐範與同舍生叩閽上書書奉送五百里編管範謫臨海)
(後登嘉定進士累遷國子監主簿入對言願懲既往之失廢無用之文一意養民以培國本)許
應龍(字恭甫閩縣人嘉定進士累遷宗學博士寳慶初再遷著作郎出知潮州時有盜陳三槍)
(與鍾全合黨逼潮應龍訓練有備賊不敢犯羣寇悉平朝廷嘉其治潮親勞焉拜僉書樞密院事卒)
(贈銀青光祿大夫諡文簡)鄭性之(字信之初名自誠侯官人嘉定元年進士第一媏平初召)
(為吏部侍郎請開言路以通壅蔽性之少從朱子學治郡所至務崇教化厚風俗為民去害就利立)
(朝無所依附累拜參知政事卒諡文定著有端平奏議宋編年備要行世)張磻(字渭老羅源人)
(嘉定進士淳祐四年史嵩之有奪情起復之命磻因太學發策言之會臺臣共論其事遂寢後嵩之)
(終禫謀復入磻時為大司成率同列言之甚切復格不行由此名動天下累官參知政事卒贈少師)
唐璘(字伯玉古田人嘉定進士為御史疏論執政鄭清之妄庸誤國及請號召土豪經理荆襄)
(急擇師臣安集淮西數事居母喪袁毁不食久之遂卒璘立臺僅百日直聲震朝野世謂唐介再見)
林夔孫(字子武古田人從朱子遊黨禁起學者懼禍多變其學夔孫從講論不輟嘉定七年)
(特奏名為縣尉有書本義中庸章句蒙谷集行世時受業朱子者同邑林師魯林大春程若中余偶)
(蔣康國閩縣鄭文遹曾逢震侯官林憲卿長樂陳枅鄭申之連江林謨皆其最著也)趙汝騰
(字茂實古田人登寶慶進士官秘書郎輪對言節用先自乘輿宫掖始累遷禮部尚書言前後奸諛)
(之臣何益陛下而深損於聖德興利之臣何益陛下而深戕於國脈則陛下私惠羣小之心可以息)
(矣)黃師雍(字子敬閩清人寶慶進士少從黃幹學恥出史彌遠門不往見之爲監察御史)
(首疏削金淵秩史嵩之終喪正言李昴英殿中侍御史章炎共疏乞竄斥之師雍亦上疏論列又乞)
(籍&KR4336;之家隸張叔儀皆從之官終禮部侍郎)潘牥(字庭堅閩縣人端平二年策進士牥對陛)
(下承休上帝皈德匹夫何異爲人子孫身荷父母劬勞之賜乃指豪奴悍婢爲恩私之地日食應詔)
(上封事曰熙寕初元日食詔郡縣掩骼故王一坏淺土其爲暴骸亦大矣請以王禮改葬)常挺
(字方叔連江人嘉熙進士爲御史疏言邊閫三事辟實才奏實功招實兵朝廷二事選良吏擢正人)
(官終參知政事)林琦(閩縣人德祐二年元兵迫臨安琦於赭山結集忠義數千人捍禦海道以)
(功𥙷宣教郎文天祥開府南劍琦佐其幕及潮州移屯琦俱被執至建康以憂憤死)鄭思貞
(字憶翁號所南連江人以太學生應博學宏詞科元兵南下叩闕上書元人爭物色之遂變名思肖)
(僑居吳下坐必向南時望臨安舊都野哭若狂終身不見朝士)林同(字子真福清人舉進士歷)
(知縣解官家居益王立張世傑圍泉州乃率鄉人黃必大劉仝祖即其家開忠義局起義兵復永福)
(縣時王積翁以福安送𣢾世傑實密約北兵至屠永福同盛服坐堂上囓指血書壁云生為忠義臣)
(死為忠義鬼俄見執不屈死)︹元︺敖繼公(字君善長樂人精硏經史尤長於三禮以儀禮)
(一經鄭氏舊註多疵因詳為刪定取賈䟽及先儒之說補其闕文附以己見名曰集說大德中寓居)
(吳興吳士多從之遊趙子昂其弟子也後以薦為信州教授)林興祖(字宗起羅源人至治)
(進士知鉛山州誅州豪吳友文州中稱治擢道州路總管峒猺叛聞興祖至憚其威名不敢犯)林
泉生(字清源永福人天歷二年鄉舉授福清州司知海寇充斥以計殲之轉泉州經歷泉民負)
(酒挩者多瘐死悉破械出之司理漳州畲洞相戒勿犯擢知福清州會紅巾寇連江乃創保甲置屯)
(栅誅鹽丁謀亂者七人捕殺長樂謀為内應者三十餘人賊驚潰俗好訟有殺孤幼以誣人求直者)
(立連逮親鄰法民不敢犯著有春秋論斷覺是集)︹明︺林鴻(字子羽福清人洪武時以人才)
(薦至京師太祖臨軒試龍池孤㕍二詩稱旨名動長安歷官膳部員外郎與閩縣周元鄭定侯官黃)
(元王褒唐泰長樂高棅王恭陳亮永福王偁號閩中十才子)林英(字章叔古田人洪武末以)
(貢為監察御史建文四年燕兵入抗節不屈死妻宋氏亦自經死福王時追諡毅節本朝乾隆四)
(十一年賜諡節愍)葉福(字叔疇閩縣人建文進士為刑科給事中燕兵至福守金川門)
(城陷死之十一年本朝乾隆四賜諡節愍)連楹(古田人建文中官御史京師陷叩馬)
(欲犯成祖被殺屍直立不仆)高棅(字彦恢更名廷禮長樂人博學善屬文永樂中歷官典籍)
(所輯有唐詩品彙唐詩正聲行於世)馬鐸(字彦聲長樂人永樂壬辰進士第一博通經史臨義)
(勇為洪熙中帝謂揚士奇曰馬鐸可為質實無二每翰林學士國子祭酒缺常命鐸攝之)李騏
(字德良長樂人初名馬永樂丁酉鄉試戊戌廷試皆第一御改今名耿介有氣節在内廷纂修及典)
(畿試以公慎著事父母孝奉繼母尤謹交友和而直人有過必面告之退無所毁)黃澤(字敷)
(仲閩縣人永樂進士官河南左參政拊循南陽流民無失所者宣德初上疏陳十事其言遠嬖倖尤)
(切時弊擢浙江布政使請罷銀冶諸坑語甚切摯)王善(字師舜侯官人永樂進士為刑部主)
(事決獄平恕有誣其受賕者成祖因善入朝留也遣使檢其邸惟賜鈔半錠歎曰廉吏也擢郎中宣)
(德中為雲南參政以廉惠聞)姚銑(字孟聲侯官人永樂進士正統初用大臣薦授兵科都給)
(事中已已北狩銑扈駕死)薩琦(字廷珪先西域人後著籍閩縣宣德中舉進士選庶吉士預修)
(實錄歷官禮部侍郎有文學為人狷介持正不苟合)黃鎬(字叔高侯官人正統進士以御史按)
(貴州時羣苗叛圍鎬於平越鎬固守九月城卒全成化時為南京戶部尚書卒贈太子少保諡襄敏)
趙榮(字孟仁閩縣人為中書舍人英宗北狩額森兵屯德勝門朝議遣使榮獨請行景泰元年)
(復與都御史楊善往迎英宗天順中進尚書額森舊作也先今改正)謝士元(字仲仁長)
(樂人景泰進士歷建昌知府治行稱最宏治初累官右副都御史巡撫四川士元性孝友家居行誼)
(甚備治官事如其家遇事不顧利害必達其志)林錦(字彦章連江人景泰中廣寇充斥巡撫葉)
(盛檄錦署靈山縣事賊不敢逼成化初擢廉州知府進副使皆有政績錦前後雖在兵間而以修學)
(校勸農桑為務所在祀之)陳煒(字文耀閩縣人天順進士成化初擢御史疏劾錦衣指揮使門)
(達竊弄威福上寘於法中外稱快歷官浙江布政使)高瑶(字庭堅閩縣人由鄉舉為荆門州訓)
(導成化三年陳十事其一言郕王宜追加廟號盡親親之恩帝感其言久之竟復帝號後知番禺有)
(異政)林瀚(字亨天閩縣人父元美永樂進士撫州知府有惠政瀚舉成化丙戌進士授編修屢)
(遷禮部右侍郎掌國子監事教士嚴而有恩力拒請謁以次營立署舍師儒免僦居再遷南京吏部)
(尚書以災異率羣僚陳十二事正德初復陳養正心崇正道務正學親正人四事已而率羣僚條列)
(時政十二就改兵部數裁抑内臣劉瑾銜之謫參政瑾誅復官致仕卒贈太子太保諡文安子庭㭿)
(庭機庭㭿子炫庭機子燫烴皆舉進士庭㭿工部尚書贈少保諡康懿庭機入翰林歷南京國子祭)
(酒終南京禮部尚書孝友婣睦為士類所宗贈太子太保諡文僖炫仕至通政參議燫亦入翰林歷)
(國子祭酒南京禮部尚書文學行誼不愧祖父贈太子少保諡文恪明世三世為尚書且為祭酒並)
(諡文林氏一家而已烴亦至南京工部尚書恬淡貞素不墜家聲)林世勤(字天懋燫次子)
(性篤孝父卒枕塊三年哀毁骨立侍母黃氏不離側有靈芝三見枯篁復青禾兩歧瓜雙蒂之異御)
(史上其事被旌)林泮(字用養閩縣人成化進士歷廣州知府有平蠻功正德時屢遷南京戶部)
(尚書劉瑾惡其不附己未出都遂令致仕泮居官廉歸無第宅常寓止僧寺及卒不能殮有司為庀)
(喪具天啟初追諡恭靖)林廷玉(字粹夫侯官人成化進士授吏科給事中宏治初條籌邊)
(翊治十事又上保治八箴劾太監王瓚弟碧冒濫授職奸僧繼曉漏網逋誅轉工科給事中以劾程)
(敏政下獄謫判海州入為通政以僉都御史巡撫保定劾太僕寺丞張鑑點馬貪黷調掌南都察院)
(事乞歸正德中閩卒倡亂廷玉與高文達造壘諭以朝廷威德羣黨解散未幾復亂又撫定之嘉靖)
(末詔立祠與文達並祀)許天錫(字啟束閩縣人宏治進士由庶吉士除吏科給事中大同)
(失事奉詔往覈上巡撫洪漢等敗衂掩覆狀又因天變疏請京官五品以下六年考察堂上官悉令)
(自陳遂著為令正德時因清覈內庫得劉瑾侵匿數十事將奏聞瑾怒夜中遣人縊殺之)鄭善
夫(字繼之閩縣人宏治進士武宗南巡偕同列切諫被杖嘉靖中用薦起刑部郎中為人矜名敦)
(行婚嫁七弟妹貲財悉推與之葬母黨二十餘人所交盡天下名士虚懷下善人皆愛而親之作詩)
(力摹少陵有少谷集二十五卷)劉世揚(字實甫閩縣人正德進士由庶吉士除給事中嘉靖)
(初議加興獻帝皇號世掦疏諫又列上先朝直臣舒芬等二十人請加恩數以旌忠直由是諸臣各)
(進秩一等既偕同官劾張璁桂萼黨王瓊彭澤等又陳修省八事語皆切時弊為璁等所搆謫江西)
(布政司照磨歷官河南提學僉事所至皆有聲)謝蕡(字維盛閩縣人正德進士授禮科給事中)
(嘉靖初疏諫乳媪劉氏宫人孫氏濫封因勸節恩澤戢内侍南京災疏請勉力行修德政以荅天心)
(復陳科舉之弊諸所建白皆關國體大禮議起與百官伏闕泣諫詔杖闕下福建海門自鑿新港民)
(日以敝蕡上疏陳六害乞塞之以甦地方弭海寇從之出知太平府未任卒隆慶初錄嘉靖言事諸)
(臣贈太常寺少卿)林春澤(字德敷侯官人正德進士授戶部主事武宗南巡諫者皆廷杖)
(罰跪春澤疏千餘言救之得免江彬扈從擅威福春澤持正不阿彬為氣奪後為程番知府歸春澤)
(邃於禮經詩詞宏偉著有人瑞集卒年百有四歲)張經(字廷彜侯官人正德進士嘉靖初為)
(給事中劾尚書金獻民等又極言官校之害請罷勿遣總督兩廣討平斷藤峽賊侯公丁等與尚書)
(毛伯温定計撫定安南積功進兵部尚書倭寇起命經總制七省軍務便宜行事選將練兵為搗巢)
(計會趙文華以祭海至與浙江巡按御史湖宗憲比趨速戰經固俟永靖保順兵至文華怒疏劾經)
(比被逮而經方大戰於王江涇斬賊首一千九百餘級卒不赦論斬隆慶初復官諡襄愍)林公
黼(字質夫長樂人正德進士官大理評事時帝下詔南巡諸臣諫者皆罰跪闕前禍且不測公黼)
(偕同官懇諫請寬諸臣罪帝怒加甚詔下獄被杖死公黼夜草疏時聞暗中泣歎聲奮筆不顧嘉靖)
(初贈太常丞福王時追諡忠恪)馬森(字孔養侯官人嘉靖進士授戶部主事累遷江西巡撫入)
(為刑部侍郎改戶部調大理卿屢駮疑獄與鄭曉周延稱為三平遷戶部尚書隆慶初嘗命中官崔)
(敏取戶部銀市黃金森言故事御札皆由内閣下無司禮徑傳者事乃止既又命購珠寶森亦力爭)
(不聽尋以母老乞養歸值閩卒倡亂諭散之鄉人為立祠卒贈太子少保諡恭敏)鄭世威
(字中孚長樂人嘉靖進士官江西僉事副使數以事忤夏言嚴嵩遷四川參政時嚴嵩方柄政遂致)
(仕嵩敗以薦起累擢左副都御史再遷刑部侍郎詔採珠寳疏諫不聽謝病歸世威篤志正學持身)
(嚴苦家居環堵蕭然躬課耕桑卒贈刑部尚書諡恭介)陳見(福清人嘉靖中舉於鄉倭寇來)
(犯率家衆禦之與訓導鄔中涵同被執罵賊不屈死)陳第(字季立連江人初為諸生都督俞大)
(猷聞其名召致幕下授以古今兵法南北戰守方略尚書譚綸見而奇之用為京營裨將歷蘇鎮遊)
(擊將軍居鎮十年邊備甚飭萬歷十一年戚繼光罷鎮邊事漸壞遂棄官歸所著有毛詩古音考伏)
(羲先天圖贊尚書疏衍麟經直指屈宋音義松軒講義防海事宜蘇門兵事東番記五岳遊事諸書)
林大有(永福人嘉靖間倭陷城大有時為諸生與知縣周煥並力戰死)鄧原岳(字汝)
(高閩縣人萬歷進士為雲南提學僉事税璫恣横其爪牙笞辱諸生原岳捕治之荷校於市長於詩)
(所著有西樓存稿)徐&KR0958;(字惟起閩縣人博聞多識善草隸書積書鼇峯書舍至數萬卷以布)
(衣終兄熥字惟和萬歷舉人與&KR0958;俱擅才名閩中詩文自林鴻高棅後閱百餘年鄭善夫繼之迨萬)
(歷年曹學佺徐&KR0958;輩繼起謝肇淛鄧原岳和之風雅復振焉)林材(字謹任閩縣人萬歷進士)
(官工科給事中伉直敢言以忤時謫典史天啟中歷南京通政使崇禎初贈右都御史)董應
舉(字崇相閩縣人萬歷進士天啟初累官太常少卿時遼事方棘疏陳急務數事又請營田近京)
(乃擢太僕卿經理天津至山海屯務應舉安插遼東流民萬數千人廣募開墾獲穀充餉進工部侍)
(郎兼戶部并理鹽政為魏黨劾歸應舉好學善古文居官慷慨任事在鄉里好興利捍患人皆頒之)
翁正春(字兆震侯官人萬歷壬辰進士第一累官禮部左侍郎署部事作八箴以獻王貴妃)
(薨以費多久不葬正春言貴妃誕育元良奈何以天下儉青宫輟講久屢疏懇請並及福王之國瑞)
(王婚禮語並切摯天啟初以抗論忤魏忠賢被旨譙責乞歸仕至禮部尚書卒諡文簡)曹學
佺(字能始侯官人萬歷進士天啟二年官廣西參議劉廷元以附魏忠賢得志劾學佺私撰野史)
(遂削籍崇禎初起副使辭不就明亡入山投繯死平生詩文甚富總名石倉集本朝乾隆四十一)
(年賜諡忠節)謝肇淛(字在杭長樂人萬歷進士為工部郎中視河張秋作北河紀略)
(詳載河流源委及歷代治河利病出為雲南參政極言礦稅害民帝亦容之學詩於王穉登有小草)
(齋集)葉向高(字進卿福清人萬歷進士選庶吉士累官吏部尚書建極殿大學士時神宗倦)
(勤庶政不理朝署空虚羣黨角立向高深憂之在位務以調劑羣情輯和異同為事數言時政得失)
(帝不能納遂因病歸光宗立召還天啟改元魏忠賢擅政欲興大獄憚向高未敢逞一時善類賴以)
(保全已知時事不可為力求去位忠賢遂無所顧忌大肆羅織善類為之一空年六十九卒於家崇)
(禎初贈太師諡文忠)郭應響(字希聲福清人萬歷丙午舉鄉試第一崇禎五年以榆林兵備)
(副使署鄜延事賊犯鄜州應響禦之斬常山虎等十五人至是混天猴率衆夜突至應響登北關集)
(士卒拒守手殺三賊力不支遂死事聞贈太常寺卿諡忠烈)林汝翥(字大葳福清人萬歷)
(舉人授沛縣知縣以功擢御史天啟中巡視京城忤魏忠賢矯旨廷杖削籍歸崇禎初起瓊州道魯)
(王召為兵部右侍郎與同邑員外郎林垐攻福寕戰敗被執吞金屑死垐殁於陣本朝乾隆四十)
(一年賜汝翥諡忠節垐諡烈愍)鄭逢蘭(字楚澤侯官人天啟舉人崇禎末官兵部)
(員外郎闖賊破京師逢蘭分守西直門被執不屈齧舌噴血罵賊觸牆死本朝乾隆四十一年)
(賜諡節愍)馬思理(字達生長樂人天啟進士歷官右通政以涂仲吉疏救黃道周事下)
(獄後得出明亡不食死同邑撫州同知高飛聲御史王恩及閩縣中書鄭羽儀福清袁州同知李時)
(興永福給事中鄢正畿御史林逢經皆死之本朝乾隆四十一年俱賜諡節愍)黃儒
(字三未永福人天啟舉人崇禎末知榮經縣張獻忠餘黨陷城令儒屈膝儒不從罵不絶口遂磔死)
(妾林氏李氏皆焚死本朝乾隆四十一年賜諡節愍)胡上琛(字席公閩縣人世襲)
(福州右衛指揮使好讀書能詩崇禎丙子舉武鄉試唐王時署都督僉事王被執上琛謂家人曰吾)
(世臣不可苟活妾劉年二十願同死上琛喜曰汝幼婦亦能死耶遂整冠帶賦詩題壁共飲藥酒而)
(卒年本朝乾隆四十一賜諡節愍)劉沂春(字泗哲長樂人崇禎進士歷官刑部)
(主事行人熊開元以建言繫獄沂春讞之不阿上意屢旨鐫責遂落職歸)鄢廷誨(字藎獻永)
(福人崇禎中以歲貢授登封縣令流賊破城不屈死本朝乾隆四十一年賜諡節愍)
︹本朝︺陳丹赤(字獻之侯官人順治辛卯舉人初為四川推官遷兵部郎中擢分巡温處道值)
(耿逆變作總兵祖宏勲將叛擁兵郡城大觀亭邀丹赤議事丹赤至城守楊春芳厲聲曰兵餉俱無)
(何以出戰丹赤曰提標前鋒已集計有五千何謂無兵糧甫給至六月何謂無餉封疆之臣守死封)
(疆不知其他也宏勲目左右執斧者劈其肩丹赤罵聲不絶即挾出磔殺之事聞贈通政使)
(諡忠毅子一夔以廕知浙江安吉州入為兵部刑部郎出守湖州寕波所在興利除弊公廉愛民擢)
(浙江糧儲道後以服闋赴召卒於都囊槖蕭然至無以為殮祀名宦祠)陳子達(字仲兼閩)
(縣人順治壬辰進士官檢討敭歷楚蜀秦所至皆有實績後臬秦愈清慎自砥人謂有關西四知風)
(以裁缺歸雖久宦不置田廬僑寓柘浦蕭然若儒素云)蕭震(字長源侯官人順治壬辰進士)
(由順德推官擢御史假歸值耿逆變作陰與邵武府張瑞午建昌府高天爵密圖討賊謀洩縊死南)
(關下方震被執時妻林氏與妾張氏子婦鄭氏婢曾氏先後懸樑投井死雍正六年諭祭建)
(坊祀忠臣廟震生平遇事敢言為文章上追史漢著有西臺奏議蟄菴存稿道山紀略諸書)鄭
江(字若谷侯官人慷慨有至性母葉病將革江刲股羹進母霍然愈後父母殁遇諱日或展墓哀)
(痛若初喪時戊子大饑數斛榖可易頃田江語其妻陳曰人為子孫田宅計吾為兄弟目前計竟不)
(以糓易田其孝友類如此次子開極少年登第由翰林歷官諭德孝友敦睦一如其父致仕四十餘)
(年當事罕見其面碩德耆年為一時重望)何履鉌(福清人泰寕諸生事父至孝順治丁酉海)
(寇至履鉌父率鄉勇禦之被困履鉌冒死突救父已攖刃履鉌抱屍踴哭不去遂遇害)陳彦
弼(字子卿連江人母病脚且瞽卧牀二十年彦弼承奉無懈順治丁亥土寇謀陷縣城隂使人夜)
(開門彦弼率衆力拒之邑賴無恙)黃成富(連江人力於耕作同居六世家有六十餘口凡)
(工作諸藝皆令其子弟自習之各執其事諸婦遇兒饑則乳之不問為誰兒遇衣垢則浣之不問為)
(誰衣客至治具供食家長主之家中不聞一言)蔣垣(字用崇侯官人康熙壬子舉人母歿刺血)
(追寫遺像廬墓三年有羣烏集鳴墓側人咸以為孝感耿逆變亂逃匿橘園洲逆黨以宿學交薦垣)
(詐為廢疾拒之密約李天然等謀内應以延王師事洩天然等十三人被害垣遁得免雍正二年)
(祀忠孝祠時又有同邑吳士宏者興其父江夏知縣吳日來舉人陳學夔俱遯跡橘園洲三年中堅)
(辭逆職誓死不屈雍正二年祀忠義祠)施大晁(字觀宏福清人康熙癸丑進士耿逆變亂)
(羅致紳士大晁抗節不受逆職偽縣令李傳甲偵知匿所逼以偽檄大晁忠憤激烈嚼舌唾罵逆黨)
(羣毆之嘔血死)李馥(字汝嘉福清人康熙甲子舉人由刑部郎中出守重慶郡經流寇亂後田)
(賦無考馥履畝清丈侵佔弊息累遷江蘇按察使制府擒治奸民株連百餘人馥察其冤濫者盡白)
(釋之擢浙江巡撫時亢旱請截漕二十萬民不知飢又漕米例用白糧馥疏請兼用紅白民便之在)
(官以廉慎稱歸田二十年借屋以棲與士大夫文酒往還年八十餘卒)林文英(字碧山侯)
(官人康熙戊辰進士由庶吉士歷禮部郎出守保定瓊州性至孝丁内外艱苫塊三年舉動一稟家)
(禮生平崇正學歷官所至修建蘇軾邱濬楊繼盛海瑞祠宇卒於瓊祀名宦祠)余正健(字乾)
(行古田人康熙丁丑進士由編修累遷國子監祭酒督學江南條教不煩苞苴請謁無一及者疏請)
(范仲淹從祀廟廷上廉其學守召為順天府尹剔奸弊省囹圄勤於奉職數月晉秩副都)
(御史再奉命督學滇南疾作予告歸乾隆十三年祀鄕賢祠)黃任(字于莘永)
(福人康熙壬午舉人知四會縣罷官歸里惟端石數枚詩稿兩束而已所著詩流麗悱惻尤長於七)
(絶嘉興杭世駿著全閩詩話謂其秀韻獨出兼饒逸氣較諸體更為擅場家居蓄十硯因以名其齋)
鄭任鑰(字惟啟長樂人康熙丙戌進士選庶吉士歷官侍講典試江西督學江南所拔多知)
(名士雍正初元擢湖南布政使尋調湖北升巡撫署湖廣總督討湖南逆賊謝錄正等平之入為副)
(都御史命往江南查倉榖民戴之建祠祀焉著有朱子或問小註自治要纂諸書)林侗
(字同人侯官人博涉經史精於金石碑板為尤溪教諭以親老歸隱城西荔水莊著有來齋選古金)
(石考略諸書弟佶字吉人受詩於王士正康熙&KR2640;辰欽賜進士官内閣中書平生博覽羣書)
(尤得力於韓曾工篆隸行楷著有樸學齋詩文集及焦山古鼎甘泉宫瓦詩各一卷)許友(字有)
(介侯官人工詩及書畫為朱彛尊所稱著有米友堂集子遇遇子鼎均皆有宦績自友至其曾孫王)
(臣以下同居七世丁衍百餘乾隆五十年旌御書扁額曰海國醇風)林枝春(字繼)
(仁福清人乾隆丁已進士第二授編修歷官通政司副使性孝友讀書崇實學督學河南時有三教)
(堂百餘所設儒道釋三像以佛居中枝春奏禁之乞假歸掌教鼇峯書院朔望集諸生於講堂示以)
(立品持躬之要文章器識之大閩士爭出其門家居十一年卒)孟超然(字朝舉閩縣人乾隆)
(庚辰進士由庶吉士歷官吏部考功司郎中督學四川清操甚著歸里後主鼇峯書院講席課士有)
(方成材者衆嘉慶二十一年祀鄉賢祠)
︹流寓︺︹陳︺虞寄(餘姚人張彪往臨川強寄俱行彪將鄭瑋刦寄奔晉安時陳寳應據閩中得寄)
(甚喜寄每陳逆順之理以諷諫寶應不從乃居東山偽稱腳疾不起)︹宋︺張浚(綿竹人辛炳為)
(御史中丞率同列劾浚提舉洞霄宫居福州)︹元︺圖多卜鼎(回回人累官廣東廉訪司)
(僉事寓居福州城陷以石繫其腰投井死其兄曰穆嚕鼎者官達康曰赫嚕鼎者官信州亦皆死國)
(難云圖多卜鼎舊作獲獨步丁穆嚕鼎舊作穆魯丁赫嚕鼎舊作海魯丁今並改正)王翰
(靈武人累官福州路治中元亡屏居永福山中洪武初有薦之者翰曰女可更適人哉遂自引決)
︹列女︺︹五代︺石氏二女(羅源人長月英次雪英王審知時青巾賊亂二女遇賊不屈投)
(水死水旁有石人因命曰十八娘巖)︹宋︺唐璘母(古田人璘擢監察御史有憂色母問其故)
(璘曰此官須為朝廷爭是非一咈上意或忤權貴恐重為大人累母曰而第盡言吾有而兄在勿憂)
(璘居官大節母教之助為多)陳氏(閩縣人笄年守志壽踰九十理宗時詔旌其門)林子
埜妻陳氏(長樂人年十八歸林甫十七日而寡守節不移至九十餘卒詔旌其門)李
仲敏妻王氏(福清人適仲敏早卒王年二十三哀慟幾絶既殯乃屏家人自縊死)劉
仝祖妻林氏(福清人宋末仝祖起義兵亡命自經死林氏為有司所執令具反狀林叱)
(曰林劉二族世為宋臣欲以忠義報國何為反乎遂遇害)︹元︺陳氏(長樂人海賊刦石梁其夫)
(適在縣郭陳氏遇賊被執且行且罵賊亂捶之扶以登舟罵不已自投江中其父方卧病見其女至)
(呼之不應駭曰吾豈夢耶既而自賊中歸者言陳氏死狀明日屍逆流而上止石梁岸旁鄉里莫不)
(駭歎乃舁歸葬之)穆什頁庫妻(色目人穆什頁庫奉使廣東妻留福州時悍卒為變)
(逼脇之穆付頁庫妻因持斧擊殺卒遂為同營卒所殺時長樂柯宗實妻陳氏古田蔣國秀妻陳氏)
(林氏女娥皆遇賊被害穆什頁庫舊作馬速忽今改正)︹明︺李廣妻盧氏(名佳娘福)
(清人成婚甫十月廣卒既殮哭輒僵仆伺家人防懈潛入室自縊同邑游政妻倪氏亦夫亡自經)
韓一敬繼妻林氏(福清人夫死踰年撫前子成立遂與娣姒訣抱鏡自投於江)
陳九敘妻吳氏(長樂人嘉靖中為倭寇所獲驅之不行罵不絶口延頸受刃賊遍斫)
(其膚而死同邑林長淮妻陳氏適長淮一載長淮病以目睨婦婦揣知夫意入室自經為家人所覺)
(越三日夫亡後自縊死)陳商聘妻王瓊妹(福清人許字未婚而商卒請於母歸)
(陳為持喪居數歲會倭寇作被執不辱拾刀自殺賊義而殮之)林侹妻何氏(福清人嘉)
(靖中倭亂侹父子被執侹求免父執己氏見翁還而夫不在欲自殺以殉家慰以稍待既而有言侹)
(死狀何為夫招魂從容自縊時同邑張季臨妻林氏亦與姑同被執氏願以身代姑得免氏紿賊曰)
(我宅前池中有金寶賊信之氏導往自投於水賊刺殺之林師學妻廉氏夫婦被擄擁迫登舟謂夫)
(曰汝可潛歸吾死矣不受辱也遂投海死)鄭大鸞妻周氏(福清人夫卒氏絶而甦者)
(三既殯夫於寢右氏命左之詰旦自經於柩側乃知其虛右以待也)鄭濬元聘妻俞
氏(福清人受聘未婚夫死奔喪哭奠以刀自刎姑遽奪之又以簪刺不死復自經姑又解救之竟)
(絶粒二十八日而死)林用進妻謝氏(福清人夫早卒氏誓以身殉絶粒待斃越旬餘)
(不死取所藏金雜鉛粉吞之又不死面腫目湧僅留殘喘偶家人挈用進書篋至大慟嘔血盈盆遂)
(絶年二十有一)林汝瞻妻尤氏(羅源人廣東流寇至一家被擄舟至鑑江港口氏歎)
(曰此為吾故土死於此足矣遂抱女投江中一時諸媳妯娌三十四口皆同死)
︹本朝︺林儼妻翁氏(侯官人儼溺水死翁矢節不移寇掠洪塘被執露刃逼之不從且罵)
(斷手屠面終不屈賊怒寸磔之)葉日炳聘妻陳氏(侯官人許字未婚夫卒訃至陳)
(閉尸自縊以救免乃毁妝茹素守貞十一年日炳父母俱逝其兄弟以禮迎歸擇兄子為嗣時方襁)
(褓氏朝夕對木主器奠又六年嗣子己六歲即於所居投繯殉節年三十六同邑王荷天妻莊氏王)
(孔璽妻陳氏俱夫亡殉節張大光婢張氏亦以烈殉)林邦楨妻鄭氏(侯官人事姑以)
(孝聞夫卒家貧矢志撫孤苦節幾三十年守禮不踰尺寸親課二子學成人稱賢母又同邑鄭澍聘)
(妻郭氏幼聽慧善書字未婚而澍夭氏歸鄭門執婦道甚謹夫家欲以其節請旌謝曰吾自盡吾職)
(耳敢因以為名哉年七十八卒其貞靜為人所難)林德翯妻黃氏(福清人海寇突)
(至黃遇賊刦之行不從賊刃之斷五指仆地賊義而捨之後德翯遘疾黃知不起誓以死殉夫卒七)
(日乃縊)林百驎妻黃氏(福清人驎溺死黃為夫殮畢以刀割喉流血仆地氣絶復)
(甦即引喉傷向石階往來刮磨為家人救持懸樑者再繩俱斷復以敗絮塞口不得死家人憐之聽)
(其速死乃取鐵筯刺入喉傷處攪斷喉根而絶年二十有三同邑翁鑛妻俞氏亦夫亡殉節)陳
得棟妻蔣氏(福清人與五都陳雲元妻周氏同被賊掠逼汚不從賊露刃於頸二婦力)
(拒且罵賊怒磔之兩屍噴血道上不滅)施延哲聘妻吳氏(福清人受聘未婚延)
(哲卒既葬訃至女哀請奔喪拜夫墓前自縊家人解之至夜蒙被復縊家人又解之次夜復縊於牀)
(繩斷移於樑屋震如濤久之繩又斷自是水漿不入口者十三日含笑而逝年二十又同邑張可育)
(聘妻方氏未婚而夫卒奔喪殉節)趙蓁聘妻鄭氏(連江人許字未婚聞夫卒奔喪)
(殉節)林秉寬聘妻李氏(名定宋閩縣人未婚而秉寬卒母憐不以聞踰年將别議)
(婚定宋覺之泣請守志縞素歸於夫家撫嗣子成立乾隆中旌)何裕妻陳氏(閩縣)
(人裕遘重疾氏刲股和藥以進𥙿卒水漿不入口者七日事舅姑彌勤摯繼從子爲嗣教以讀書立)
(品乾隆中旌同邑莊篤培妻林氏陳道泳妻李氏劉經妻林氏余成名妻劉氏林德懋妻邱氏宣)
(洪祚妻周氏游君禧妻陳氏生員陳聯芳妻葉氏邵文光妻黃氏李建極妻王氏陳日輝妻蔡氏鄭)
(田遠繼妻陳氏陳以柱妻江氏傅世哲妻陳氏林賢烴妻陳氏張繼妻林氏高坦妻陳氏吳文標妻)
(鄭氏董孔亮妻陳氏林良誠妻范氏陳敦夫妻林氏林翼爲妻楊氏黃紫善妻林氏李文烜妻吳氏)
(金極妻葉氏陳嘉譽妻林氏嚴棟妻林氏高堯檍妻林氏俞德威妻陳氏陳永在妻曾氏黃縉爵妻)
(陳氏何奕炎妻陳氏張士美妻施氏林尚飄妻蔡氏張爾喜妻鄭氏張恒蘭妻蔡氏陳超然妻鄒氏)
(高鳳芳妻黃氏施友瓊妻葉氏楊廷棟妻辛氏沈學源妻黃氏林人標妻陳氏李湧生妻葉氏林守)
(澤妻陳氏林汝耀妻李氏王廷允妻李氏李良棟妻林氏黃汝采妻傅氏陳世禧妻林氏羅正城妻)
(吳氏黃金章妻張氏歐溶妻何氏范希禹妻翁氏陳啟先妻鄭氏陳天栻妻王氏邵康石妻鄭氏翁)
(宏向妻林氏周永和妻陳氏王恒升妻林氏趙經邦妻史氏倪達善妻鄭氏車孟清妻王氏梁繡璧)
(妻余氏施子顯妻林氏蕭大貽妻董氏薛澤明妻王氏薛惟華妻王氏周文邦妻林氏王肇詠妻張)
(氏王肇謀妻劉氏葉士緯妻翁氏周時東妻邵氏黃用思妻鄔氏黃秉弼妻陳氏葉瑞雲妻姚氏林)
(宗學妻黃氏魏繼成妻徐氏沈亨成妻王氏薛日泰妻陳氏陳日履妻王氏烈婦黃德國妻林氏鄒)
(居時妻陳氏陳元煒妻林氏鄧必捷妻雷氏林某妻劉氏鄭某妻劉氏杜某妻劉氏貞女吳晫聘妻)
(莊氏林世澄聘妻鄭氏趙大賓聘妻陳氏烈女林承治聘妻蕭淑官朱聖卿聘妻林淑玉張敬耀聘)
(妻鄭氏陳盛棟聘妻黃氏俱乾隆年間旌)陳允遴妻林氏(侯官人年二十四而)
(寡甘貧茹苦事姑至孝撫孤成立為諸生守節三十一載乾隆二年旌同邑薛儦妻曾氏陳弼哲)
(妻林氏倪次文妻張氏翁長琮妻洪氏莊森妻陳氏舉人林芷淳妻蔣氏林日文妻陳氏莊仁妻周)
(氏黃麟會妻方氏儲懋木妻陳氏吳湘妻蔡氏何然妻陳氏莊濂妻王氏劉敬義妻陳氏高苹妻莊)
(氏陳日贊妻鄭氏甘昌衍妻陳氏高鳳適妻葛氏翁從賓妻陳氏葛經邦妻葉氏蕭士品妻陳氏鄭)
(任鋐妻林氏施天資妻李氏陳爾光妻唐氏魏雯妻陳氏林立九妻高氏林圭妻吳氏吳東昇妻蕭)
(氏黃仕灼妻吳氏何衷伍妻陳氏蔣邃妻紀氏林德慎妻官氏陳師孔妻林氏洪溥妻王氏陳履安)
(妻戴氏姚鵬妻郭氏謝希哲妻洪氏鄭啟宴妻謝氏牛北炷妻陳氏林允通妻潘氏方裔若妻江氏)
(宋君臺妻陳氏劉世璋妻林氏王克周妻林氏王安妻鄭氏林士培妻藍氏姚禮章妻鄭氏謝大成)
(妻李氏張大振妻吳氏高士龍妻楊氏王若喬妻郭氏江安侯妻任氏蔡鐸妻周氏妾鄭氏陳書繼)
(妻朱氏齊長錦妻謝氏陳義振妻蔡氏倪庚化妻詹氏吳茂協妻鍾氏李涵元妻林氏舉人張正卿)
(妻翁氏林光棟妻郭氏何元渙妻陳氏陳邦珽妻鄭氏張汝清妻鄭氏劉佳容妻張氏劉佳安妻鄭)
(氏林雄臣妻郭氏何恒淳妻吳氏妾陳氏蔣蕙妻陳氏妾張氏危秉直妻朱氏夏大珩妻黃氏江澍)
(妻梁氏周時楷妻葉氏陳峻耀妻林氏倪茂枝妻王氏柳澤澧妾王氏陳治策妻趙氏池漢章妻徐)
(氏黃尚拔妻宋氏張士獻妻唐氏張實斯妻林氏翁學海妻蔣氏張萬選妻謝氏方鍾聯妻姚氏王)
(國根妻陳氏周季允妻葉氏謝錫章妻鄭氏謝天䮾妻汪氏徐銘勲妻陳氏徐蔭麟妻陳氏陳日章)
(妻郭氏陳承訓妻鄭氏吳武卿妻梁氏陳惠夫妻江氏盧協中妻龔氏陳道華妻王氏鄭霖妻林氏)
(陳道采妻林氏林向榮妻黃氏薩知經妻陳氏黃廷耀妻潘氏胡公調妻陳氏黃信揚妻嚴氏黃尚)
(安妻李氏林良鏘妻黃氏蔣開材妻陳氏何燧隆妻許氏池永泰妻陳氏楊嗚岐妻李氏楊振墓妻)
(柯氏許尚開妻葉氏黃善會妻彭氏鄭上達妻趙氏林任妻薛氏江克義妻吳氏江克哲妻陳氏王)
(連妻黃氏葉若蘭妻丁氏江水鏗妾黃氏烈婦鄭學書妻應氏項仁貴妻林氏貢生林守仁繼妻黃)
(氏薩知進妻謝氏陳國霖妻丁氏路春海妻張氏林家駒妻唐氏程利長妻張氏烈女楊世旺聘妻)
(許氏程貞寳聘妻洪氏俱乾隆年間旌)陳元秀妻鄭氏(長樂人年十八歸陳夫病)
(刲股和藥罔效及卒誓志守貞事翁姑盡孝會姑病篤又刲股以療課子孫嚴而有法年七十四卒)
(同邑謝宸浩妻潘氏聘媳林氏陳天寶妻卓氏陳天球妻鄭氏柯萬明妻王氏柯國標妻吳氏陳良)
(興妻潘氏鄭純鑨妻陳氏江元曉妻鄭氏陳吉甫妻彭氏蔣文欽妻林氏陳于上妻鄭氏陳亨圭妻)
(黃氏陳昶妻林氏鄭興超妻陳氏林天蓮妻陳氏林元秋妻吳氏柯天弼妻楊氏陳夏妻盧氏陳簡)
(元妻林氏李文浩妻陳氏陳利笏妻柯氏江霽妻高氏李開元妻劉氏陳元金妻林氏黃德錦妻陳)
(氏陳典安妻田氏曹雲妻陳氏林德彬妻陳氏林有騰妻陳氏林兹惠妻邱氏林開熾妻廖氏林文)
(滋妻邱氏鄭良樂妻陳氏林行敏妻陳氏陳行大妻張氏陳式泰妻江氏張春泰妻程氏陳有彩妻)
(鄭氏陳友萬妻林氏陳震藻妻吳氏陳亨駿妻韋氏徐必伸妻陳氏陳廷基妻林氏鄭代極妻陳氏)
(陳錫圭妻林氏曾忠江妻鄭氏黃肇經妻官氏謝璋妻林氏陳愛雍妻鄭氏鄭良岱妻謝氏陳立品)
(妻鄭氏陳位泉妻劉氏陳應春妻鄭氏鄭維應妻陳氏馮建昇妻林氏王大西妻陳氏王文藩妻林)
(氏陳亨玉妻李氏陳亨某妻張氏鄭泉妻鄒氏葉長富妻林氏劉棟妻鄒氏陳宗德妻張氏鄭學鄉)
(妻林氏鄭邦龍妻陳氏鄭善繼妻戴氏蔣崧高妻陳氏曹道隆妻陳氏烈婦邱宗莊妻林氏王平妻)
(鄭氏高顯宗妻陳氏高某妻陳氏胡某妻魏氏黃某妻林氏貞女鄭茂鴻聘妻周氏俱乾隆年間)
(旌)余宏生妻何氏(福清人于歸四載夫殁無子遺二女爲夫擇嗣教養備至次女)
(許字陳文乾未婚殉節何氏持家儉勤舅姑及夫窀穸經營盡禮守志四十餘年乾隆二年旌同)
(邑王則錫妻魏氏陳可俅妻吳氏周君明妻王氏吳世錦妻林氏媳蔡氏翁兆瑞妻何氏張士亨妻)
(翁氏施正梁妻李氏吳融朗妻何氏林百范妻李氏葉廷和妻魏氏林兆則妻陳氏孫學孟妻王氏)
(俞順人妻陳氏何述四妻林氏林嘉相妻李氏葉崇仁妻陳氏念允啟妻何氏陳春元妻林氏嚴常)
(輔妻陳氏鄭建敷妻俞氏鄭灼祖妻吳氏余瑞傳妻戴氏林家彬妻陳氏許茂梁妻游氏林有棗妻)
(陳氏蔡永耀妻江氏俞崇星妻陳氏吳泉侯妻陳氏何藻儒妻葉氏林在江妻鄭氏鄭佳潮妻黃氏)
(倪天鈞妻林氏林公衛妻歐氏蔡開鍾妻林氏薛崇周妻林氏妾陳氏翁克方妻王氏林崇本妻陳)
(氏烈婦楊文鸞妻劉氏陳孔亮妻黃氏貞女王朝元聘妻張氏烈女陳氏林光湖聘妻倪氏俱乾隆)
(年間旌)鄭家樑妻孫氏(連江人夫亡守節食貧撫孤同邑吳力行妻朱氏黃萬年)
(妻葉氏陳光祿妻王氏孫斯若妻陳氏謝正仁妻莊氏陳時超妻黃氏陳堯文妻王氏黃蕭安妻葉)
(氏林紹妻吳氏邱欽士妻楊氏游有濟妻趙氏熊元鼎妻孫氏葉德介妻林氏陳光堂妻王氏謝庭)
(徽妻孫氏趙克修妻陳氏董能禮妻林氏邱懷玉妻陳氏孫貽能妻鄭氏林子騰妻陳氏周達妻易)
(氏陳光枝妻邵氏周士嚴妻葉氏陳繼祖妻葉氏陳汝垂妻吳氏戴君培妻陳氏陳榮達妻張氏陳)
(榮泮妻瞿氏林敬上妻陳氏鄭宗淑妻林氏王廷賓妻吳氏王子珮妻林氏余良棟繼妻王氏游時)
(贊妻魏氏吳仕璋妻柳氏趙若太妻章氏林國仲妻鄭氏黃廷授妻林氏鄭國鼎妻趙氏黃殿選妻)
(陳氏黃肇鏞妻田氏林殿栻妻孫氏林玉階妻孫氏烈婦李天樞妻黃氏孫日賓妻鄭氏陳建輝妻)
(林氏林蔭長妻陳氏鄭攸仲妻陳氏張廷枝妻謝氏李朝卿妻陳氏鄭質仲妻楊氏陳方宙妻吳氏)
(胡締仞妻陳氏陳文均妻王氏楊廷牧妻游氏余樞元妻廖氏章祚猷妻孫氏吳廷枝妻游氏王翼)
(鶁妻吳氏貞女黃羽聘妻謝氏吳思錦聘妻官氏陳紹祖聘妻游氏王廷明聘妻陳氏滕正朝聘妻)
(孫氏吳孝挺聘妻周氏吳秉鋼聘妻黎氏烈女余起燦聘妻陳舜英孫建均聘妻魏氏周大鸞聘妻)
(吳氏陳紀聘妻葉氏邱敏達聘妻吳氏王翼鶴聘妻鄭氏孫應達聘妻陳氏鄭紹賢聘妻章氏陳起)
(瑜聘妻滕氏游德威聘妻鄭氏趙元達聘妻陳氏吳正爵聘妻王氏張廷蔚聘妻孫氏陳思鳳聘妻)
(方氏陳芳煜聘妻吳氏俱乾隆年間旌)蕭時嘉妻黃氏(羅源人夫亡守節乾隆三)
(年旌同邑林濟時妻鄭氏游奕輝妻朱氏陳掄妻鄭氏葉綱妻黃氏尤僴妻黃氏黃廷桂妻尤氏)
(游於京妻黃氏歐玉行妻程氏黃洪達妻鄭氏烈婦黃國梁妻陳氏俱乾隆年間旌)余時
卿妻張氏(古田人年二十八歲夫殁守節子端士相繼卒妻李氏年二十九誓不再適未)
(幾長子次子又殁長婦李氏次婦陳氏皆年少守志姑媳妯娌相依為命嗣孫登林復夭妻李氏亦)
(年少一門四代五寡均勵節操同邑陳耀南妻熊氏黃國樞妻季氏魏潤妻丁氏陳聖昌妻章氏阮)
(鴻杰妻余氏薛大衍妻黃氏長媳陳氏次媳李氏三媳朱氏陳作霡妻李氏林夢鳳妻徐氏余永燦)
(妻吳氏余希旦妻李氏翁維珍妻陳氏翁維璿妾張氏熊貢吉妻夏氏朱兆斯妻魏氏甘自桐妻陳)
(氏陳紹芳妻曾氏賴應璋妻陳氏林為馨妻葉氏程必捷妻陳氏卓錦豸妻張氏鄭光耀妻陳氏魏)
(元略妻林氏江永祚妻李氏鍾士耀妻李氏丁大雄妻鄭氏俞茂鎬妻黃氏黃光訓妻阮氏蔣紹聖)
(妻朱氏陳業成妻葛氏丁濯起妻游氏林傳繼妻包氏蔣必顯妻陳氏葉登書妻林氏葉天化妻吳)
(氏蔣鴻標妻張氏妾黎氏黃鐘妻江氏魏致棟妻陳氏藍基煥妻魏氏廖將霖妻魏氏黃邦彦妻鄭)
(氏魏獻瑛妻范氏郭貽屏妻張氏陳起鵬妻胡氏丁鼎祝妻林氏貞女李鏊聘妻黃氏俱乾隆年間)
(旌)陸瑞金妻張氏(屏南人歸瑞金三載夫亡矢志不移營翁姑窀穸課孤子成立)
(苦節垂六十年同邑張祿贈妻孫氏張旭旦妻周氏胡永𥙿妻黃氏包國珍妻蕭氏張正模妻除氏)
(韋元佐妻謝氏蘇聖瑞妻吳氏包增爵妻甘氏孫維正妻鄭氏蘇為璿妻楊氏黃賽觀妻周氏周天)
(麟妻蘇氏張宗亮妻陸氏楊宗瑋妻徐氏陸簡生妻葉氏烈婦張顯名妻韓氏俱乾隆年間旌)
曾興踞妻林氏(閩清人年二十一于歸夫卒姑病瘋卧牀氏甘貧堅守侍病姑朝夕)
(不離者十三年撫孤子克盡仁慈同邑黃君士妻傅氏詹子愷妻吳氏姚榮妻周氏詹永哲妻鄭氏)
(林璧萬妻陳氏陳志銳妻姚氏鄭宗生妻葉氏毛右公妻劉氏程孟達妻吳氏劉一鴻妻陳氏許孔)
(鎬妻余氏張爾盛妻吳氏陳硏妻許氏詹宜之妻陳氏毛鳴雷妻孫氏孫克繩妻林氏許學亨妻林)
(氏王仲啟妻蕭氏黃植圃妻許氏劉承謨妻謝氏貞女許而甫聘妻劉氏詹颺詩聘妻張氏烈女劉)
(作沛聘妻許氏俱乾湰年間旌)柯大煥妻林氏(永福人年二十九夫亡飲蘖茹)
(荼課子成立苦節歷三十餘年同邑貞女謝秀連年十三父母繼殁遺弟妹俱幼秀連自矢不字撫)
(弟妹成立爲之婚嫁營葬二親孝友兼盡又節婦黃士拔妻林氏張世堪妻陳氏媳黃氏董克驥妻)
(林氏陳瑞亨妻蔡氏齊一鴻妻劉氏黃毓長妻陳氏杜世炳妻林氏張昌儀妻林氏生員薛世隆妻)
(林氏薛學海妻汪氏薛學參妻陳氏李世廣妻楊氏金光祖妻袁氏余成龍妻邵氏烈婦羅文質妻)
(陳氏貞女柯氏黃際春聘妻張氏俱乾隆年間旌)鄭維玉妻林氏(閩縣人夫亡守)
(節同邑楊其芬妻張氏邱如䕫妻王氏邱如筠妻林氏詹益煌妻陳氏李士洸妻陳氏孫聯登妻陳)
(氏李定國妻王氏楊大殷妻林氏鄭祝曾妻薛氏張國寶妻劉氏魏家駒妻陳氏官卿統妻王氏林)
(伯楊妻陳氏陳振侯妻許氏劉時紫妻王氏劉邦盈妻余氏金聖籙妻林氏何英妻曾氏吳士泰妻)
(曾氏薛廷佐妻何氏許人吉妻林氏錢繼祖妻盧氏張得器妻劉氏董章洪妻葉氏陳孔哲妻林氏)
(陳可廣妻黃氏高得洋妻林氏藍季隆妻鄭氏陳春鐸妻林氏蕭日章繼妻謝氏妾郭氏陸文煃妻)
(方氏陳仲經妻葉氏蕭朝超妻鄭氏陳德侯妻孫氏林尚恭妻吳氏鄭則選妻陳氏鄭有來妻黃氏)
(林華士妻徐氏郭開勲妻李氏陳𥙿國妻宋氏李大音妻陳氏林克砥妻陳氏王溥妻葉氏李廷齊)
(妻吳氏王宗猷妻蔡氏林爲國妻徐氏鄧聖春妻鄭氏郭德宇妻張氏王升玉妻陳氏林邦建妻陳)
(氏何恒銓妻陳氏吕在盛妻蔡氏董孝中妻高氏李耀先妻曹氏陶學國妻余氏吳維正妻張氏鄭)
(本培妻廖氏張敦祥妻鄭氏曾之偉妻金氏曾如琳妻張氏方奇卓妻江氏林遵乾妻黃氏李應階)
(妻張氏周朝鼎妻丁氏薛嘉連妻葉氏謝崇耀妻翁氏夏蔭妻蘇氏黃廷樑妻張氏李傳瑞妻葉氏)
(鄧文騰妻汪氏黃泳發妻錢氏林國綬妻王氏李明經妻張氏楊應超妻高氏孟君邦妻唐氏張廷)
(經妻吳氏張如燮妻陳氏陳起元妻許氏馮光鈐妻林氏知縣王源學妾謝氏林景清妻王氏翁徽)
(準妻曾氏林肇康妾余氏陳氏郭端乾妻陳氏高文駒妻劉氏祝士洽妻鄭氏陳以都妻鄭氏王榮)
(候繼妻李氏孫永元妻林氏鄭大侯妻李氏臧上林妻魏氏烈婦梁志雄妻李氏王昌球妻甘氏廣)
(東廣糧通判李光瑚妻蔡氏貞女莊澤書聘妻鄭氏林繼大聘妻葉氏劉茂猷聘妻郭氏鄭則聖聘)
(妻陳氏俱嘉慶年間旌)陳成植妻張氏(侯官人夫亡守節同邑鄭日華妻程氏韓)
(光榮妻李氏馮瀾妻蔡氏龔一振妻江氏林世良妻陳氏林鴻業妻葉氏葉大潮妻林氏魏而銓妻)
(陳氏林肇恭妻潘氏江惟舉妻鄭氏葛增光妻許氏林常振妻洪氏梁宜英妻黃氏馬洪聲妻楊氏)
(陳元煊妻葉氏林光珠妻劉氏吳鳴臯妻魏氏鄭青藻妻莊氏鄭東卿妻葛氏鄭朝蒼妻周氏林錡)
(妻陳氏何君耳妻葉氏張三綱妻林氏許占鼇妻林氏倪季嶽妻陳氏胡劍光妻劉氏葉常居妻劉)
(氏楊光震妻陳氏謝庭詔妻林氏黃學濂妻程氏余學田妻江氏鄭天麟妻李氏陳鉎妻葉氏林有)
(一妻王氏施國瑄妻陳氏廖王詔妻李氏張祝侯妻王氏何鵬舉妻王氏陳鳳翼妻謝氏嚴捷光妻)
(聶氏薛賡聖妻陳氏黃海明妻張氏胡永補妻馬氏薛伯崇妻沈氏洪志潮妻沈氏何如龍妻胡氏)
(以謙妻李氏鄭茂藩妻林氏柯孝達妻李氏謝日講妻蔣氏馮元錡妻彭氏何亮俊妻陳氏鄭興選)
(妻陳氏李于雅妻陳氏王代喜妻董氏陳道疇妻蔣氏陳永琬妻林氏陳有波妻李氏林梅誠妻李)
(氏烈婦施孔武妻林氏俱嘉慶年間旌)陳天德妻俞氏(福清人夫亡守節同邑黃)
(國源妾孫氏陳崇雅妻俞氏周承東妻吳氏周孝極妻陳氏蔡長齡妻林氏倪若淑妻翁氏陳開武)
(妻林氏王本興妻劉氏吳兆鐘妻陳氏俞蒲夫妻葉氏葉逢晄妻陳氏陳子澤妻林氏陳宗瓊妻黃)
(氏林光琳妻鄭氏葉逢春妻陳氏李正卿妻姚氏池明德妻辜氏池明達妻鄭氏倪亨衢繼妻何氏)
(妾陳氏俞爾禮妻鄭氏生員何嚞妻趙氏張孝亭妻陳氏林孔言妻鄭氏生員李光渭繼妻陳氏鄭)
(承熒妻吳氏生員俞國士妻侯氏陳進湖妻柳氏吳科聯妾鄭氏田氏烈婦葉昂霄妻林氏貞女周)
(桐聘妻林氏俱嘉慶年間旌)陳鼎秀妻林氏(連江人夫亡守節同邑周瑞彬妻林)
(氏周瑞檟妻陳氏陳有成妻楊氏陳起卿妻林氏陳質友妻林氏施昌立妻倪氏施宗繩妻趙氏鄭)
(聯舉妻趙氏游肇嘉妻陳氏楊乃重妻鄭氏金國秀妻饒氏吳長榮妻鄭氏陳萬尉妻周氏陳焜妻)
(吳氏俞亨賜妻傅氏趙次聰妻林氏孫述端妻林氏陳景龍妻吳氏林邦輝妻孫氏陳會升妻林氏)
(林襄中妻趙氏陳應堯妻鄭氏俞大受妻鄭氏陳國齊妻鄭氏陳維敬繼妻史氏吳廷蕃妻陳氏陳)
(禮文妻林氏吳遵源妻邱氏鄭文海妻蘇氏趙必堅妻陳氏陳乾德妻黃氏林志日妻趙氏陳信德)
(妻王氏黃身治妻陳氏林邦悅妻李氏林超如妻孫氏張希尚妻黃氏曾兆英妻徐氏陳淑梂妻何)
(氏葉日藻妻林氏吳㷓妻林氏吳馨周妻卓氏繁日博妻邱氏周振法妻陳氏陳啟亮妻胡氏李孝)
(永妻陳氏陳嘉悠妻劉氏烈婦林漢昇妻朱氏丁信侯妻原氏陳志庚妻林氏林功修妻張氏林捷)
(三妻黃氏官鳳堯妻陳氏吳孝統妻陳氏李昌期妻陳氏謝學珠妻任氏林乃如繼妻王氏章朝橘)
(妻謝氏煉𥙿春妻林氏陳久台妻林氏盧祖儀妻李氏陳其華妻林氏黃學權妻夏氏貞女鄭賜舉)
(聘妻潘氏林秉鉞聘妻賀氏王翼漢聘妻吳氏方肇濤聘妻林氏生員章春芳聘妻熊氏烈女方紹)
(周聘妻吳氏魏高興聘妻吳氏邱瑞麟聘妻余氏江鼇標聘妻鄭氏俱嘉慶年間旌)陳鼎
鐫聘妻黃氏(羅源人許字未婚夫亡守節嘉慶八年旌)陳世珍妻蘇
氏(古田人夫亡守節同邑生員余大綸妻林氏妾鄭氏張氏葉登榜妻周氏余名章妻鄭氏曾金)
(樑妻丁氏曾高文妻李氏陳如泰妻游氏余光式妻許氏阮祥津妻黃氏丁玉山妻魏氏鄭朝輔妻)
(李氏丁彛鼎妻藍氏生員丁仕聰妻林氏廩生丁步鴻妻陳氏吳學顯妻遊氏黃蘇卿繼妻翁氏甘)
(大綸妻胡氏吳斯崇妻包氏林孔學妻周氏劉昌邁繼妻朱氏妾吳氏吳名章妻李氏藍文萃妻張)
(氏魏三聯妻廖氏江振德妻廖氏貞女張玉海聘妻余氏俱嘉慶年間旌)陳健妻周
氏(屏南人夫亡守節同邑張宗壽妻陸氏張文標妻周氏張世祿妻李氏張大烈妻陸氏鄭日琳)
(妻孫氏張宗慶妻葉氏胡昌期妻周氏張永鵬妻熊氏林代根妻張氏武舉薛文潮妻陸氏張祖祥)
(妻章氏張祖貞妻彭氏張永楷妻吳氏生員陳士昂妻林氏生員張永&KR0595;妻陸氏俱嘉慶年間旌)
劉世乾妻許氏(閩清人夫亡守節同邑高振鳳妻林氏張沛然妻毛氏蔡天益妻羅)
(氏陳國生妻余氏俱嘉慶年間旌)陳登岸妻葉氏(永福人夫亡守節同邑陳子惠)
(妻林氏張貽拔妻倪氏鄧廷健妻李氏魏世昭妻陳氏陳永培妻張氏貞女林氏林士韌聘妻張氏)
(黃三捷聘妻謝氏林啟俊聘妻張氏俱嘉慶年間旌)
︹仙釋︺︹漢︺徐登(永福人少牧牛山巔遇異人得仙術與東陽趙炳遇於高蓋山各試所能登能)
(禁水不流炳噴飯著樹輒成花云)︹三國︺︹吳︺董奉(士夑傳注葛洪神仙傳云夑嘗病死)
(已三日仙人董奉以一丸藥與服半日能起坐四日復能語遂復常董奉字君異侯官人也)︹梁︺
王霸(自齊時父增渡江入閩善黃老術霸幼習之於怡山鑿井鍊藥點瓦為金歲飢則鬻金市)
(米以濟貧者唐貞元中即其宅建沖虚宫祀之並祀徐登董奉任敦為四仙祠)︹唐︺任敦(天寳)
(中修鍊於福州大鵬山後於飛山上昇因改山名為昇山今昇山洗藥池昇仙臺遺址尚存按閩)
(書通志府志作任放陶隱居集作晉太康時人)懷海(長樂人幼事龍泉禪師浣巾於井見二小)
(龍戲水中以鉢探二龍獻於師師奇之令受戒具曰逢馬則參逢文則止後至百丈山參馬祖禪得)
(道元和中諡大知禪師)︹五代︺僧義淑(有道行居萬壽寺嘗苦旱持鉢祈雨頃有黑雲)
(從鉢起大雨如注已而黑雲復歸鉢中烈日如初)︹宋︺僧銓(居連江獨覺巖與怡山大潙為)
(友峯頂有巨石銓指叱之詰旦移山下儼成一室銓趺坐其中巖有猛虎為獵矢所中銓為拔矢而)
(馴擾之出入相隨政和中諡慈惠禪師)
︹土産︺鹽(新唐志侯官長樂連江縣出)金(寰宇記土産麩金)鐵(明統志閩福清二縣出)
綿絹(元和志福州貢綿絹寰宇記土産輕絹絲布)紵布(元和志閩清古田諸縣出土貢)
蕉布(元和志貢白蕉新唐志土貢蕉布寰宇記土産蕉葛)文扇(新唐書閩縣侯官出土貢)
簟(寰宇記土産)白藤箱(寰宇記士産)蚺蛇膽乾薑(元和志俱列貢)
(品)茶橄欖(新唐志俱土貢)荔支(方輿勝覽譜有江家綠十八孃紅狀元紅將軍)
(紅皆絶品有蜜漬白曬諸名為此地所珍)龍眼(明統志各縣出)柑(通志閩縣侯官福清連江)
(出)酸棗(通志糜其肉雜以蔗糖可以為糕)筍笴(寰宇記閩縣土産)蔗(明統志府)
(城西有甘蔗洲)乾白沙糖(寰宇記各邑土産最饒)海蛤鹿角菜
紫菜(明統志俱濱海縣出)壽山石(方輿勝覽出懷安縣稷下里潔淨如玉柔而易鐫蓋)
(珉類)金銀沙(明統志在閩縣東山文殊般若院出金沙普賢院出銀沙)香櫞(明統志各)
(縣出)末麗(蔡襄詩團團末麗業繁香暑中圻今謂之茉莉)素馨(方與勝覽土産譜載潔白)
(芬芳)
︹畬民︺羅源縣畬民(居深山聚族以處今侯官縣亦有之通志汀猺人與虔漳潮潯接壤)
(以槃藍雷為姓連江縣志畬民五溪槃瓠之後也今居羅源者祗藍雷二姓相為婚姻或云海南民)
(籃奇雷聲隨王審知入閩因居羅源村中其習俗誠樸與土著無異無酋長統轄三在荒僻山巔結)
(茅為屋男女相助力作采薪捕魚以供食用男椎髻短衣荷笠攜鋤婦挽髻蒙以花布間有戴小冠)
(者貫綠石如數珠垂兩鬢間圍裙著履其服色多以青藍布)古田縣畬民(即羅源一)
(種散處縣之上洋等村以耕漁為業竹笠草履勤於負擔婦以藍布裹髮或戴冠狀如狗頭短衣布)
(帶裙不蔽膝常荷鋤跣足而行以助力作)
大清一統志
興化府(在福建省治南二百四十里東西距二百十里南北距八十五里東至大海九十里西至)
(永春州界一百二十里南至大海四十里北至福州府福清縣界四十五里東南至大海一百里西)
(南至泉州府惠安縣界六十里東北至福清縣治一百二十里西北至永春州德化縣治二百里自)
(府治至京師六千四百三里)
︹分野︺天文牽牛須女分野星紀之次
︹建置沿革︺禹貢揚州南境周為七閩地後屬越秦為
閩中郡地漢為會稽郡冶縣地後漢為會稽南部
都尉地三國吳為東安縣他晉為晉安郡晉安縣
地宋齊因之梁陳為南安郡地隋開皇九年析南
安縣地置莆田縣屬泉州尋廢唐武德五年復置
屬豐州尋屬泉州五代因之宋太平興國四年析
泉州地置太平軍尋改曰興化軍置興化縣為軍
治八年移軍治於莆田屬福建路元至元十四年
升興化路屬福建道宣慰司明洪武元年改為興
化府屬福建布政使司正統十三年省興化縣(以其)
(地分屬莆田仙遊)
本朝因之屬福建省領縣二
莆田縣(附郭東西距一百二十里南北距八十五里東至大海九十里西至仙遊縣界三十)
(里南至大海四十里北至福州府福清縣界四十五里東南至大海一百里西南至仙遊縣界六十)
(里東北至福清縣界四十五里西北至福州府永福縣界一百二十里漢冶縣地三國吳為東安縣)
(地晉以後為晉安縣地隋開皇九年分置莆田縣尋廢入南安縣唐武德五年復置屬豐州景雲二)
(年割屬泉州五代因之宋太平興國四年置興化軍治興化縣八年移興化軍來治元為興化路治)
(明為興化府治本朝因之)仙遊縣(在府西七十里東西距九十里南北距一百五十五)
(里東至莆田縣界四十里西至永春州界五十里南至泉州府惠安縣界七十五里北至福州府永)
(福縣界八十里東南至惠安縣界五十里西南至泉州府南安縣界三十五里東北至莆田縣界一)
(百里西北至永春州德化縣界一百里漢冶縣地晉以後為晉安縣地隋為南安縣地唐初為莆田)
(縣地聖歷二年析置清源縣屬武榮州尋屬泉州天寶元年改曰仙遊五代因之宋太平興國四年)
(改屬興化軍元屬興化路明屬興化府本朝因之)
︹形勢︺南揖壺公北枕陳巖木蘭壽溪環流左右(宋志)介
泉福之閒海道舟車所會(宋游醳通判廳壁記)山川之秀甲
於閩中(明統志)
︹風俗︺比屋業儒俊造如林(唐獨孤及廟碑)文物之邦習俗好
尚有東周齊魯遺風(宋黃公度學記)舊俗儉嗇勤力衣服
古樸重廉恥惜行檢以讀書為故業科名之盛甲
於閩中(府志)
︹城池︺興化府城(周十一里門四左引壽溪水右引木蘭溪水為濠西北負山鑿為旱濠宋)
(太平興國八年建明洪武十二年萬歷九年先後拓建本朝雍正八年修嘉慶四年重修莆田)
(縣附郭)仙遊縣城(周六里一百六十四步門四宋乾道中土築明正德八年甃甓嘉靖)
(二年砌石本朝順治十二年修乾隆十二年重修)
︹學校︺興化府學(在府城内東南宋咸平初建本朝康熙十三年修二十一年雍正元年)
(乾隆二年重修入學額數二十名)莆田縣學(在莆田縣治西南薛公池旁宋附興化軍)
(學元至順中遷建本朝康熙二十一年修三十九年雍正六年乾隆八年重修入學額數二十名)
仙遊縣學(在仙遊縣治南宋咸平中建本朝康熙十七年修雍正八年乾隆五年重修)
(入學額數二十名)芝山書院(在府城西北隅芝山之麓宋建祀朱子初名龍江書院明)
(成化間拓建本朝康熙五十四年於文公祠東建仰文書院尋合龍江仰文二書院為一改今名)
(乾隆二十一年修)擢英書院(在莆田縣治東本朝嘉慶十一年建)洞橋書
院(在莆田縣治舊衛學西本朝康熙三年建乾隆二十八年修)海濱書院(在莆田縣)
(東十里本朝雍正八年建)涵江書院(在莆田縣東北方輿勝覽在涵頭去軍二十里)
(宋知軍事楊棟建景定四年知軍事徐諒奏請書額本朝康熙元年修三十一年重修)金石
書院(在仙遊縣城内東北隅本朝乾隆十四年建)同蘭書院(在仙遊縣西郊本)
(朝康熙中建按舊志載鍾山書院在莆田縣東舊為考亭書院後燬里人曾光愈重建改今名瑶)
(臺書院在莆田縣東南景德里元至正四年建珠壩書院在莆田縣東南宋監丞陳簴建水南書院)
(在莆田縣東南二十里黃石街舊紅泉宫地祀唐觀察使裴次元明正德中改建夀澤書院在莆田)
(縣東北虎坡山宋為靈慈祠明嘉靖中改建紫陽書院在仙遊縣城北明嘉靖中建朝天書院在仙)
(遊縣西四十里舊名朝天院明正德中邑人尚書鄭紀改建謹附記)
︹戶口︺(原額人丁一十一萬五千二百八十九今滋生男婦大小共四十九萬三千四百三十三名口)
(計一十萬一百九十六戶又屯民男婦共三萬七千五百五十七名口計五千一百三十五戶)
︹田賦︺(田地一萬三千五百七十五頃六十三畝一分七釐有奇額徵地丁正雜銀八萬五千五百三)
(十三兩八錢一分一釐米一萬一千一百二十石四升三合九勺屯田七百三十五頃九十七畝五)
(分六釐有奇額徵丁糧銀四千二百一兩四錢四分九釐米二千四百八十七石三斗七升九合六)
(勺)
︹山川︺東山(在莆田縣東興福里山多異産宋鄭樵有東山採藥詩)雙髻山(在莆田縣)
(東十五里一名筆架山舊志積石巉巖上摩霄漢山有五峯又名五侯自西視之則二故名雙髻自)
(郡城視之則五上有湧泉巖又塔山在縣東十五里一名文峯巖)持久山(在莆田縣東發)
(脈自雙髻山崒嵂蜿蜒數里許入海海中突起二嶼一色鬱葱名青嶼一色如璊名赤嶼皆壘石如)
(覆釡居郡水口)大蚶山(在莆田縣東七十里海濱山勢崒嵂有蚶田百頃十里之内水草皆)
(香又有大動小動石相近者曰青山)南匿山(在莆田縣東九十里大海中與琉球相望一名)
(南日明初設寨於此後徙入内地)白塔山(在莆田縣東南十五里小而圓秀下為東州南)
(為横塘北為小横塘相近有萬玉山在馬峯街後一名周坑山)城山(在莆田縣東南二十里與)
(東南海中)鯽魚山(在莆田縣東南六十里雙髻山東為南渚林後山下有潭相近有石鼔山)
(其前曰石海山上産白石)壺公山(在莆田縣南九域志軍有壺公山昔有人隱此遇一老人)
(引於絶頂見宫闕臺殿曰此壺中日月也因名山在城南二十里頂有泉脈通海視潮盈縮舊志與)
(縣治相對高聳千餘仞蟠踞數十里山有八面其形方銳如圭首峙如展屏秀特端重為郡之鎮山)
(頂有泉出石穴中中有雙蟹名曰蟹井絶頂有真淨巖莆中風物一覽可盡山之陽有靈雲巖上有)
(桃花洞蘸月池又有虎邱巖為最勝其麓曰名山多靈蹟有雲覆頂即雨)天馬山(在莆田縣)
(西南三里其形腰陷首昂如馬東麓為鳳凰山舊時山下有湖一名南湖山左有月峯)鼔角
山(在莆田縣西南十五里南白沙村之南舊志白雲之東壺公之西於隈隩處連發數峯高出天)
(表是為鼓角北行至溪潭截然而止分為九條名為九龍山下有九龍潭)將軍山(在莆田縣)
(西南二十餘里一名將軍巖宋蔡襄有詩)石梯山(在莆田縣西南三十五里盤礴峭拔高千)
(餘仞絶頂有鑪峯巖南望海潮如在腳底産茶次於龜山)太平山(在莆田縣西一里峯巒峻)
(拔為縣主山又縣西有甘露山)石室山(在莆田縣西方輿勝覽謂之石室巖在縣西三里有)
(二石室舊志與天馬山相連其西有大象峯楓溪水出焉北流入延夀溪)龜山(在莆田縣西二)
(十里一名龜洋山産茶為縣之最東南有瀑布泉其相連者曰紫帽山)九華山(在莆田縣)
(西北五里山峯三疊其頂峯巒攢簇如蓮花名蓮花峯又名陳巖方輿勝覽陳巖在城北十里古有)
(陳姓者隱此故名上有石洞廣可數丈明統志山有桃花塢燕子洞仙篆石黏蠔石淘金井山之西)
(北為高陽山其後南苦竹山又縣西北四里有天壺山在莒溪之南)福平山(在莆田縣西北)
(二十里歐陽詹讀書處舊志在縣北一名北平山相近者為烽火山尖山)薌林山(在莆田縣)
(西北廢興化縣南下有靈龜潭有石梁跨其上相近有楓嶺)棋山(在莆田縣西北廢興化縣)
(西南山有五奇一曰仙掌峯有石高三十餘丈特立如掌二曰文筆峯一名石竹峯峯之麓為舊興)
(化縣治三曰香鑪峯一名潮天馬峯四曰仙人臺五曰出風穴大石上有穴如斗風自内出傍有龍)
(山巖如圍屏瀑水高三十尺下瀦為小潭又有石如室深廣一二丈傍有四石臺)夾漈山
(在莆田縣西北廢興化縣西一名東山旁有西巖即鄭樵讀書處山之麓曰藻湖一名萍湖又縣西)
(北廢興化縣北有蔣山大帽山)百丈山(在莆田縣西北八十里方輿勝覽在興化東北亦名)
(華蓋山山有六巖一曰客廳二曰古仙三曰石塔四曰石&KR0987;五曰石樓六曰重元又有百丈嶺接福)
(清縣界)浮山(在莆田縣北十里山側懸崖掛瀑兼有智泉鍾潭之勝而幽深瑩潔險絶過之)
戴帽山(在莆田縣北四十五里高千仞上有鸜鵒巖又縣東北十里有暢山)烏石山
(在莆田縣東北方輿勝覽在城北一里舊志在城内西北隅明洪武初闢城始圍其半於城内又梅)
(山與烏石山相連其西南偏為州峯上有春臺)澄渚山(在莆田縣東北十五里仁德里名勝)
(志一名陳者山)囊山(在莆田縣東北三十里形如懸囊亦名土囊有辟支巖中可容數榻唐黃)
(滔有詩)雙魚山(在莆田縣東北四十里迎仙溪上下為子魚潭)金石山(在仙遊縣)
(城東北隅為登臨勝處)鐵山(在仙遊縣東七里昔燕王築城其上一名城山)石鼔山
(在仙遊縣東南四里上有巨石如鼓縣之水口山也)留仙山(在仙遊縣東南五里何仙兄弟)
(嘗憩此今石棋局猶存)洪山(在仙遊縣東南十五里其崖險峻層巒清麗天陰有火星出巖)
(壑間相連者曰魁山)白巖山(在仙遊縣南十里孤標秀異林木蔚然白石成巖下插清溪又)
(南五里為香山旁有清溪源出晉江縣界)九龍山(在仙遊縣南四十里分九支而下)寶
幢山(在仙遊縣西南十二里有二峯對拱東曰玉幢西曰金貂)鐘石山(在仙遊縣西南)
(二十里形如覆鐘下有仙門洞石門高闊丈餘有白虹黃虹二漈)九座山(在仙遊縣西北)
(即古仙遊山也元和志仙遊山在縣西三十里縣困以名通志九座山在縣西北七十里重巒疊嶂)
(中巍然高峙者凡九峯上有九座院院後有盤髻峯亦名鳳頂山院東三百步有棲真巖巖下有錫)
(杖泉院西三十步有大澗出於窮山曰徹雲洞自澗北上五里許有龍潭其相連者曰大勲山一名)
(大汾山)飛烏山(在仙遊縣西北十五里下有飛烏溪)泗州臺山(在仙遊縣西北)
(三十五里相傳有仙人往來其間一名仙人臺唐鄭良士有詩)果山(在仙遊縣西北方輿勝覽)
(在縣西四十里平田中突起一峯高插霄漢有靈源洞)大飛山(在仙遊縣北五里九域志)
(大飛山地本平湖數頃一夕風雷暴至旦見此山聳峙因名舊志謂之大小二飛山縣之主山也自)
(九座分宗東來高可千仞延亘百里矗為二山形勢聳拔翼然如飛下有鐘鼎馬鞍二山其東為將)
(軍山屹立千丈頂若兜牟後為天馬山)瀑布山(在仙遊縣東北五里其山峭拔懸崖有瀑)
(泉千尺而下府志在飛山之北峭拔空闊林木森聳下有龍潭)古重山(在仙遊縣東少北二)
(十里紫洋之東延袤二十里上有古重巖深廣各四丈傍有石室十餘所隙路相通皆神仙窟宅又)
(縣東二十里曰瓊山一名瓊山巖上有石瑩潔如玉高數丈廣十餘丈可坐數百人)高望山
(在仙遊縣東北三十里何巖西北谷自山之南其峯高聳宜遠眺上有萬高洞南有雙髻峯下有龍)
(潭其東爲鳳髻山)九仙山(在仙遊縣東北四十五里九域志昔有何氏兄弟九人棲此登)
(仙故名府志在縣東北三十五里高望山之東林木森翠石涌飛泉色白味甘)高陽山(在仙)
(遊縣東北六十里何巖之西高百餘仞萃嵂臨湖一名谷目山崇林蔽翳居人斵木以識出入後訛)
(爲谷目云)石所山(在仙遊縣東北六十里何巖東高數千仞盤踞百餘里何巖居羣峯上頭)
(此山復爲何巖之望上有烏頭巖山石黝黑草色蒼然頂傍有雲居巖高千仞有方沼瀦其巔其東)
(有麥斜巖亦名樵谷山左有兩石洞又東里許有滴水巖陡削壁立水自巔下涓涓不絶)蓮花
山(在仙遊縣東北六十五里數峯參差奇秀可愛又縣東北八十里爲覆鼎山與蓮花石所二山)
(並峙)尋陽山(在仙遊縣東北六十五里有大山自西北來峙爲三峯中曰大雪北曰仙臺西)
(曰香鑪各分支而發由香鑪峯南出曰大象山由大雪峯中出曰鴉髻巖由仙臺北出曰雲頂峯紅)
(袍山由仙臺東出曰筆架山又北曰笏山烽山皆尋陽之支也)小巖山(在仙遊縣東北九十)
(里疊嶂環拱絶澗爭喧由石門入中有石屏石鏡)吳嶺(在莆田縣西北七里又三里為松嶺)
(嶺半有觀音泉下二里為茅洋)澳嶺(在莆田縣西北廢興化縣南其下為澳村又平牀嶺在廢)
(縣西南盤繞十餘里)何嶺(在仙遊縣東北二十五里延袤數十里上為何巖有古何城城之東)
(有石洞可坐百餘人又東為羅漢巖巖北為石門南即九鯉湖相近有磨石嶺即九鯉之峽也與莆)
(田縣接界)長嶺(在仙遊縣東北七十五里何嶺東北趨郡孔道也)臯嶺(在仙遊縣東北)
(宋置巡司於此)靈峯(在莆田縣東北四十五里五峯環立形勢特異相對者曰香山巖一名鳧)
(山有天然井在石盤中泉極清冽亦名香泉下有鑑池)越王峯(在莆田縣西北又名越王)
(喜環山巔累臺十餘層礎石儼然傍有三燧峯)瑞雲峯(在莆田縣西北石壁峭立旁一里許)
(有轉水巖有泉在黃茅中東礙大石西流入永福縣界崖壑中其後歲旱石開水轉而東溉田數百)
(頃故名)仙夀峯(在莆田縣西北絶頂有平地周十餘丈登以桃遠則游洋諸峯奇狀畢獻)
(峯之陽有寒泉俗呼仙人井相近曰長壽峯)永興巖(在莆田縣西北一名鬼巖縣舊志相)
(傳宋紹興中山鬼為厲有張君以巨石封鎮之患始息削壁可三十丈上有飛瀑若垂練然巖左有)
(石獅石象香鑪玉女諸峯前有將軍石門峯皆極形似)望江巖(在莆田縣西北層崖千仞)
(東望滄𬈑風檣浪舶宛在目脻又白龍巖在廢興化縣西有上下二巖内極寬廣有石龍長可丈餘)
(騰驤其上有泉自爪牙中出)北坑巖(在仙遊縣南四十里巖石周環如城元末寇亂鄕人)
(避難於此力守隘口寇不能犯因呼其地曰無煩惱)蔡溪巖(在仙遊縣東北六十里巖前有)
(石如雙闕曰石門高三十餘丈廣百十丈石門之北峭壁環立飛瀑數百丈直瀉而下瀑盡處為龍)
(潭流為蔡溪又有普陀巖石壁間可坐三五十人相對有羅漢洞石門之下有幻游洞巖水至此會)
(流如犇雷聲瀦為一湖)北山巖(在仙遊縣東北尋陽羣山之巔方與勝覽在廢興化縣北)
(十里有石室可坐百許人宋鄭樵有詩)大孤嶼(在莆田縣東七十里海上平田中突起一)
(阜其形如龜又名大龜嶼又有小孤嶼又縣東有演嶼相傳宋少帝泊舟於此)小嶼(在莆田縣)
(東南嵩山南海中一名猴嶼潮退有石橋可渡居民千家舊有巡司明嘉靖間民自築城為衛)湄
洲嶼(在莆田縣東方輿勝覽在郡東北七十里海上與琉球相望舊志在縣東南九十里大海)
(中去岸約六七里許名鯑山有田數十頃魚米饒足明洪武初都指揮李彝奏遷内地虛其島嘉靖)
(未總兵戚繼光奏復)海(在莆田縣東南一百里西接泉州府惠安縣界北接福州府福清縣界元)
(和志在縣東十五里寰宇記縣東至海七十里南至海四十里東南至奉國里大海一百里府志通)
(潮凡四派一自擊蓼入通仙遊楓亭雙溪一自下黃竿入抵白潮港一自上黃竿入抵涵頭港一自)
(碧頭入抵迎仙潜)瀨溪(在府境通謂之大溪上流曰仙溪自永春州德化縣界流入東南經)
(仙遊縣西而南折東北流經縣城南曰南溪又曰藍溪又東莒溪水自北來注之又東經莆田縣西)
(南又東經縣南木蘭山下爲木蘭陂一名北港又歧而爲三又東復合爲三斗門入海府志仙遊縣)
(前大溪横界縣中首起西北受永春德化諸水東南行至縣前環繞如帶東過青龍橋歷石馬俞潭)
(出莆田縣爲瀨溪此水善爲曲折舊號羊腸即所謂莆水也自木蘭陂而東縈紆曲折有大潭三總)
(謂之清江潭又中岳溪在仙遊縣西北周溪可溪在縣南坤溪在縣東南浯溪在縣東皆入瀨溪)
白沙溪(在莆田縣西南發源於白雲鼔角諸山合流縈紆北與大溪合又寶勝溪梁溪俱在)
(縣南與大溪合)上溪(在莆田縣西二里舊志一名北磨溪發源縣西甘露林流五里至南門與)
(木蘭溪合)湘溪(在莆田縣西北廢興化縣前發源石竹峯縈紆數里瀦爲龜潭南達於荻蘆陂)
(合於江以入海又䂬溪杉溪俱入荻蘆陂)洙溪(在莆田縣西北廢興化縣南一名蘇溪又大松)
(溪源出大松嶺過馬洋合洙溪)澳溪(在莆田縣西北廢興化縣南發源自澳嶺山下合洙溪逾)
(荻蘆溪入海又北荻蘆溪在澳溪下流至荻蘆陂歧而爲二皆入海)蒜溪(在莆田縣北四十五)
(里源出福清縣界南合迎仙溪)迎仙溪(在莆田縣東北四十里源出北荻蘆溪東合蒜溪諸)
(水至江口入海)百丈溪(在莆田縣東北寰宇記東去興化縣七十里有山巖百丈水流入福)
(清縣)安吉溪(在仙遊縣東十五里源出九座山之龍湫東南行四十里為碧溪又五里為清)
(光潭又五里為龍擊溪又南為崑溪入於大溪)楓亭溪(在仙遊縣東南四十五里其源有二)
(一出皂洋合吳坑水而下為焦溪一出新嶺東流為沙溪合流南出楓亭市曰雙溪口又東北為太)
(平港由莆田縣界入海府志又有清澤溪在縣南四十里入楓亭溪)九溪(在仙遊縣南十里亦)
(名九重溪水繞香山九曲北通仙溪舊志謂之錦溪)大目溪(在仙遊縣西九域志軍有大目)
(溪府志在今縣西四十里其源有三一出九座巖一出余溪一出石獅嶺東流與衆水會縣志謂之)
(文殊溪以西有文殊庵故名)大濟溪(在仙遊縣西十里源出九座山合平流過石峽為飛)
(烏溪又三里為龜峯潭東南入三會溪)三會溪(在仙遊縣西十五里其源有二一出白隔)
(嶺東過古瀨村一出金華嶺合大目溪與古瀨溪會)游洋溪(在仙遊縣東北寰宇記溪從興)
(化縣前西流入永春縣舊游洋鎮因此為名通志在縣東北舊興化縣西源出上院山與郭洋石馬)
(二溪合為洙溪又與尋陽溪合為虺潭又達於龜嶺溪逾永福大樟入於海)莒溪(源出仙遊)
(縣東北蔡溪巖歷九鯉湖東南流至莆田縣西北五十里合於瀨溪以東入海府志莒溪至莆田縣)
(西北四十五里合南荻蘆溪又二十五里為漁滄溪又南十里為八瀨溪又過延壽村為延壽溪分)
(流為新港蘆浦湍平三斗門入海按莒溪考輿圖即九鯉溪發源仙遊曰蔡溪流經莆田曰莒溪)
(合瀨溪向東入海府志南荻蘆溪以下皆瀨溪之别名也)白湖(在莆田縣東南二里一名玉湖)
(俗名白水塘又凝翠湖在縣東南與清江潭相襟帶清江潭源出木蘭溪)西湖(在仙遊縣西郭)
(門外發源大飛山匯為此湖宋淳祐間郡守楊棟修復烟波浩渺一邑奇觀又南湖引西湖水東湖)
(引南湖水三湖今皆塞)赤湖(在仙遊縣南四十里楓亭市西周五里土石皆紫其下為焦坑)
九鯉湖(在仙遊縣東北九域志軍有九鯉湖府志在縣東北六十里舊縣西南去郡城七十)
(里漢元狩間何氏兄弟九人煉丹於此煉成各乘一鯉仙去因名上有九仙宫其中一水沿石㵎由)
(宫之左而下匯於湖湖上下凡九漈一曰雷轟二曰瀑布三曰珠簾四曰玉柱五曰石門六曰五星)
(七曰飛鳳八曰棋盤九曰將軍自湖至此不啻二十里過此即為莒溪矣唐許稷有詩)鐘潭
(在莆田縣西南錦亭西二里許石壁峻削下為潭相傳古有鐘飛入故名水自龜山歷平洋來注懸)
(崖千仞流湍激石最為奇勝)龍潭(在莆田縣東北囊山東里許水自山凹出懸瀑丈餘其下)
(為潭深綠如澱潭上東行三里許有桃源洞石壁峭列洞在其底從隙而入目境頓開)子魚
潭(在莆田縣東北亦名小姑潭方輿勝覽在莆田縣東北五十里迎仙橋下潭僅十步所産子魚)
(甚佳)串珠池(在仙遊縣功建里溉田一頃十二畝)何巖水(在仙遊縣東北又東入莆)
(田縣界通志其源有二一曰谷目溪會衆水出瀨溪匯於木蘭陂一曰楊梅溪東南流注於鯉湖下)
(莒溪一自蓮花峯發源與長嶺小溪合為夀水入海)智泉(在莆田縣西石室巖後流出三溪口)
(散入溝塍舊名梅花漈)西淙瀑布泉(在莆田縣西龜山東南懸崖萬仞飛流如練)
葆光泉(在莆田縣東北二十五里巨石下盤有窪泉湧出其中)温泉(有三一在莆田)
(縣西南五里淤泥中浴之愈瘡一在仙遊縣東南永興里雙林院前一在仙遊縣東北安賢里大柱)
(庵側又有桃源温湯池在莆田縣東北流入迎仙港)
︹古蹟︺莆田故城(在莆田縣東南陳書天嘉五年陳寶應為章昭達所敗走至莆田隋志平)
(陳置莆田縣尋廢入南安縣元和志縣西南至州一百五十里府志莆田里在縣東十五里又有莆)
(頭村在縣東南三十里相傳即故莆口也)清源故城(在仙遊縣西北元和志仙遊縣南至)
(泉州一百六十里聖歷二年析莆田縣西界於今縣西北十五里置清源縣天寶元年移於今理改)
(名曰仙遊寰宇記在興化軍西八十五里大飛山前五里即今治也)興化故城(在仙遊縣)
(東北寰宇記興化縣在興化軍北八十里本泉州莆田縣地太平興國四年於泉州游洋鎮置興化)
(軍以游洋百丈鎮共六里仍析莆田縣二里置興化縣八年從轉運使楊克讓之請以游洋地不當)
(要衝移軍理於莆田縣以興化縣屬焉九域志在軍北七十里府志游洋鎮在縣東北八十里興泰)
(里萬山中元皇慶元年遷於莆田縣界湘溪明正統十三年省分其西北永貴鄉尋陽興建福興來)
(蘇四里為興泰里屬仙遊)興化廢縣(在莆田縣西北八十里湘溪村宋初置縣在今仙遊)
(縣界元皇慶初移治於此名曰新縣明正統十三年省分其南長樂武化二鄉崇仁安仁清源東西)
(中五里為廣業里屬莆田)興化故衛(在莆田縣城内明洪武元年建本朝康熙五年裁)
平海故衛(在莆田縣東九十里舊名南嘯置巡司明洪武二十年倭警始改置衛二十一)
(年築城周八百六丈七尺門四城北地勢高峻築臺以瞭海洋嘉靖四十二年為倭寇所陷重修)
(本朝康熙五年裁)莆禧廢所(在莆田縣東南九十里舊有鎮務明洪武二十年置千戶)
(所二十一年築城周五百九十丈門四東南北三面阻海西鑿旱濠本朝康熙三年裁)雞子
城(在仙遊縣東北十里相傳越王無諸所築一名雞鳴城相近有鼔城又有蛇灣城皆傳爲越王)
(所築遺址尚存)静邊都(在莆田縣東北桃源村五代末留從效所置基址尚存)至孝
闕(在莆田縣北寰宇記唐貞元十三年居人林攢廬於父墳至孝上感甘露下降勅旌表門閭置)
(闕在縣北縣志唐表其里日孝義在縣北十里王十朋有詩又有郭孝子闕在縣東北十五里魏塘)
(宋紹興十三年詔爲郭義重立後義重四世孫道卿及子廷煒元至大中俱以孝旌因並祀焉今名)
(三孝祠)登瀛閣(在莆田縣東唐建中大夫蘇直記)六經閣(在仙遊縣學宫之後)
見遠臺(在莆田縣治一名和風堂)轉水臺(在莆田縣東北山巖下有水泉或歲旱居)
(人擁水回流入故興化縣城應期而雨)共樂亭(在莆田縣治輿地紀勝在州峯之巔爲城)
(中登眺勝處宋蔡襄有詩)濯纓亭(在莆田縣東南國清塘朱子題曰天光雲影)望梅
亭(在莆田縣梅峯上)觀止亭(在莆田縣八瀨溪上)十洲亭(在仙遊縣東九仙門)
(外東塘之側有蓮二十畝為水閣臨其上明統志迎賓亭在仙遊縣東唐為迎賓館鄭良士有記宋)
(重建一名十洲亭通志寶祐初更名迎仙館)壺山堂(在莆田縣治又謂之壺公堂宋建前)
(有壺公山故名)東井書堂(在莆田縣東二十里五侯山前宋林回年延林光朝講學處)
胡山書堂(在莆田縣南門外鳳凰山下陳鄭露讀書於此後舍為寺唐賜額靈巖宋賜額)
(廣化相近為東峯書堂唐黃滔讀書處)夾漈草堂(在莆田縣西北薌林山宋鄭樵讀書)
(處)澄渚書堂(在莆田縣東北十五里澄渚山下唐林藻林藴讀書處)歐陽詹
别墅(在莆田縣北福平山下有福平書堂)陳俊卿宅(在莆田縣東門外白湖市其地)
(界木蘭延夀二水間)柯潛宅(在莆田縣東南二十里柯山)彭韶宅(在莆田縣東南)
(涵口村)蔡襄宅(在莆田縣南門外俗名蔡宅又仙遊縣南牛山之麓亦有蔡襄宅)徐
賓宅(在莆田縣北五里延夀溪北有徐潭潭有釣磯)鄭樵宅(在莆田縣東北霞溪前有)
(日月井)王邁宅(在仙遊縣東牛歇亭山)陳洪進宅(在仙遊縣南馬嶺西)傅
楫宅(在仙遊縣南羅山豸井之東)陳讜宅(在仙遊縣西三十里)葉子昂宅
(在仙遊縣西古瀨村)李尚芬宅(在仙遊縣西北八十里)張濬宅(在仙遊縣北大)
(蜚山麓)鄭僑宅(在仙遊縣東北雲頂峯前)
︹關隘︺陳疃關(在仙遊縣南接惠安縣界)淩洋巡司(在莆田縣西北舊為吉了司今)
(改駐於此)迎仙寨巡司(在莆田縣東北四十里江口鼓樓山宋置巡司在縣東施水亭)
(熙寕四年徙迎仙市北明初改建於此前臨海後負江通志迎仙沖沁嵌頭青山小嶼吉了六巡司)
(皆有城俱洪武二十年築)涵江巡司(在莆田縣東北本朝順治年間移嵌頭司駐此裁)
(沖沁司歸併兼轄)楓亭巡司(在仙遊縣東南五十里東北去莆田六十里東南去惠安)
(五十里唐爲楓亭館宋改太平驛元曰楓亭驛明置巡司本朝康熙元年築堡自驛左至黃石巷)
(又有官城順治十六年築以遊擊鎮之雍正十三年改設巡司兼理驛務)興泰里巡司
(在仙遊縣東北八十里本朝雍正十二年設)安海鎮(在莆田縣東九域志縣有安海安德)
(二鎮縣志安海鎮在縣東二十餘里東際橋北今廢)崎頭鎮(在莆田縣東八十里東去平海)
(衛二十里明初置巡司後廢嘉靖三十九年倭亂鄉民吳文宗等自築土城周四百五丈四十二年)
(倭賊自興化走平海衛結巢崎頭城萬歷二年展築今圯)沖沁寨(在莆田縣東四十里三面)
(阻海與崎頭三江澳港相接舊有巡司本朝順治年間裁)嵌頭寨(在莆田縣東六十里)
(界山海間爲登陟要地舊有巡司本朝順治年間裁)青山寨(在莆田縣東八十里東西)
(南三面阻海番舶多由此入南日山峙其南渡海不過五十里爲郡之門戶舊有巡司今裁)南
日水寨(在莆田縣東南吉了之東濱海明洪武初置於南日山下北遏南交湖井之衝南阻)
(湄洲岱嶼之阨景泰以後移於此名仍其舊而舊寨遂廢)小嶼寨(在莆田縣東南三十里明)
(嘉靖十三年移仙遊白隔嶺三十八年倭亂因舊寨築城周九百丈舊有廵司今裁)吉了寨
(在莆田縣東南八十里華胥山下宋置曰擊蓼寨亦曰極了以莆田至此而極也後訛為吉了前控)
(南日右引小嶼左帶湄洲迫臨大海舊有巡司今裁東有吉了水寨)大洋寨(在莆田縣西北)
(八十里萬山中東至福清西至白沙南至仙遊北至永福地當要衝明萬歷十七年箐寇曾廷邦等)
(嘯聚為亂未幾就擒置巡司本朝乾隆五十四年裁)陽山寨(在仙遊縣東二十里新桂)
(里)白嶺寨(在仙遊縣西四十里路通永春德化明嘉靖三年寇頓永春典史蘇廖鎔率民)
(兵於此保截横岡壘石為城中為關門十六年知縣蕭宏魯奏移莆田縣小嶼巡司於此二十二年)
(移於縣西三十里文殊寨路通白隔嶺後又燬移駐城中)廣橋寨(在仙遊縣西南二十里路)
(當晉江南安安溪之衝設木為寨其南為南關寨皆里人魏昇鳩工造設)磨石寨(在仙遊縣)
(西北五十里磨石嶺路通永春德化其北為蔣垾寨在縣西北五十五里蔣垾嶺下)黃石市
(在莆田縣東南二十五里居民千餘家多讀書登第雖非商賈所聚而市井之盛為邑之最宋置黃)
(石務在景德里市埕元至正間火移於塘尾明洪武初改為税課局正統二年省又有河泊所嘉靖)
(中省)涵頭市(在莆田縣東北二十五里濱海長三里許路通永福尤溪諸處人居稠密商賈)
(輻輳元至元十六年設管勾司董&KR1686;事延祐二年改為司令司明洪武二年改為都轉運鹽使司分)
(司管上里下里二場鹽課司又有莆田縣税課局洪武元年置正統二年省三年復置又有莆田河)
(泊所皆嘉靖中省)龍華市(在仙遊縣西南十里九域志府有太平碧潭龍華三鎮太平即)
(楓亭碧潭蓋即潭邊也)潭邊市(在仙遊縣西三十五里舊有鎮寨嘗置巡司)蒜嶺
驛(在莆田縣東北五十里)莆陽驛(在莆田縣北明置)
︹津梁︺東際橋(在莆田縣東二十里連江里有支海自下黃竿入至此兩涯宏闊長八十二丈)
(疏為一十五門元元統二年建本朝康熙十八年修乾隆十一年重修)通濟橋(在莆田縣)
(東南三里舊為白湖波宋熙豐間造舟為梁靖康元年累石為址長四十尋釃水為八道本朝康)
(熙四十二年修)小嶼橋(在莆田縣東南宋景炎初建長半里許中為港橋潮退涉海而渡)
石屐橋(在莆田縣東南六十里石屐埭臨海百有餘門元建)萬夀橋(在莆田縣南半)
(里又永豐陡門橋在縣南二里迴瀾橋在縣南七里)溪東橋(在莆田縣南明成化間建本)
(朝乾隆二十一年修)瀨溪橋(在莆田縣西舊為莆陽渡當南北要衝宋淳熙中建橋長五十)
(丈有奇一十四門本朝康熙三年修三十九年雍正八年重修)陳倉橋(在莆田縣北十)
(里宋建長十五丈有奇釃水為七道)江口橋(在莆田縣東北四十五里一名龍津橋又名當)
(陽橋北與福清縣接界為官道衝江面宏闊分三十四門門狹水悍易壞乃疏為二十五門以殺水)
(勢宋淳祐二年建本朝雍正元年修)太平橋(在仙遊縣東南楓亭市雙溪所會宋慶歷)
(元年建橋狀如曲尺一名金鎖橋)仙溪橋(在仙遊縣南迎薰門外俗名南橋亦名昇仙橋)
(計一十九門宋紹興中建本朝康熙雍正年間屢修乾隆十三年重修)赤石橋(在仙遊縣)
(東北二十五里兩山之麓跨赤石溪鎖兩溪之水明天啟中建本朝康熙年間重建改名錦橋)
荻蘆溪渡(在莆田縣興教里)仙橋渡(在仙遊縣永興里)
︹隄堰︺海隄(在莆田縣東潮水衝激舊以石砌明洪武二十年拆之以砌平海莆禧二城隄僅用)
(泥築自後隨圯隨修)鎮前孔泄隄(在莆田縣鎮前長四十八丈本朝乾隆十一年築)
國清塘(在莆田縣東南二十里唐貞觀中置宋鄭耕老有詩府志水與木蘭陂相灌注澄碧)
(萬頃元廢今濯纓池是也)頡洋塘(在莆田縣東南四十里周十里溉田二百頃宋改名萬年)
(放生池)&KR0377;&KR2675;塘(在莆田縣南五里地名東埔周一里蔡澤下林二水匯入溉田百四十頃)
永豐塘(在莆田縣西南二里一名篠塘周一里溉田百頃中有島曰倒影鳳凰山)木蘭
陂(在莆田縣南七里木蘭山下溪源自永春德化仙遊下合溪澗之水三百有六十匯流東注於)
(海溉田萬餘頃本朝乾隆十六年重築並修南北陂石梁濬水道二百餘丈)均惠陂(在莆)
(田縣西瀑布泉下舊名官陂下分為二渠一溉田十四頃一溉田五頃有奇)使華陂(在莆)
(田縣西北五里旁有使華亭故名)延壽陂(在莆田縣北七里溉田四百餘頃)太平
陂(在莆田縣北十五里一名太和陂溉田七百頃)南安陂(在莆田縣東北四十五里宋陳)
(洪進剏上下洋二陂上陂溉田四十頃下陂溉田六十頃明正統七年知縣劉玭始合為一)尚
賢陂(在仙遊縣西通志舊名新田後為洪潦推流莫能修築明成化間居民曾尚賢因水勢移)
(上流數十步築堰鑿山引水農賴灌溉之利遂易今名)
︹陵墓︺︹陳︺鄭露墓(在莆田縣南壺公山寶勝院東)︹唐︺歐陽詹墓(在莆田縣南廣)
(化寺北)林攢墓(在莆田縣西文賦里潘嶺之原即攢父葬處亦名林葬坑又名甘露林攢)
(後亦葬此)黃滔墓(在莆田縣西北招福院後)徐寅墓(在莆田縣西北常泰里北神山)
林披墓(在莆田縣東北澄者山又楓林積翠菴後有九牧林氏墓彼九子列葬於此)張
濬墓(在仙遊縣北龍堀犬眠山前)︹宋︺陳靖墓(在莆田縣蔣山)黃公度墓
(在莆田縣楓蓮塘)龔茂良墓(在莆田縣雙牌石馬山)林光朝墓(在莆田縣)
(南門外洗塘口)鄭樵墓(在莆田縣西北越王山前白沙)陳俊卿墓(在莆田縣西北)
(妙寂院前子宓墓在縣西陳巖山)劉克莊墓(在莆田縣北孝義里鼓樓山)鄭僑
墓(在莆田縣東北龍嶺)蔡襄墓(在仙遊縣南四十八里楓亭蔡山)朱紱墓(在仙)
(遊縣南香山之麓)王邁墓(在仙遊縣南慈孝里珠嶺)葉子昂墓(在仙遊縣西烏)
(石大旗山下遊塘嶺)︹明︺柯潛墓(在莆田縣東南二十里安樂里和温山)彭韶墓
(在莆田縣西文賦里新亭)黃仲昭墓(在莆田縣西文峯)郭應聘墓(在莆田縣)
(西寶溪)林環墓(在莆田縣西北使華陂白石山之原)林俊墓(在莆田縣西北十里)
(尊賢里大觀山)王家彦墓(在莆田縣後卓山)鄭紀墓(在仙遊縣西善化里蓮山)
︹祠廟︺四賢祠(在莆田縣城隍廟左祀宋蔡襄陳俊卿林光朝龔茂良明成化中建)五賢
祠(在莆田縣城西洞橋頭祀宋先賢周二程張朱五子本朝雍正四年建乾隆二十八年修)
岳公祠(在莆田縣東北涵江書院東祀明知府岳正)二烈祠(在莆田縣大有倉後)
(巷祀明靖難死事陳繼之陳彦回正德中建)戚公祠(在莆田縣東水南龍塘祀明總兵戚)
(繼光)忠勇祠(有四一在莆田縣南門外祀明千戶白仁一在莆田縣南驛前街祀明千戶魯)
(師亮二在平海衛祀明千戶邱珍葉巨卿)朱文公祠(在仙遊縣北養正書院内)壯烈
祠(在仙遊縣東街祀明死事義勇魏昇及其子瑞周)報恩祠(在仙遊縣東郊祀明戚繼)
(光暨從軍死事三百餘人明嘉靖間建本朝順治九年重修增撫軍譚綸監軍汪道昆諸人又縣)
(南街下鄭前有崇勲祠亦祀戚繼光)吳長官廟(在莆田縣北五里長官名興唐神龍中築)
(延夀陂溉田萬頃復築長隄以障海時有蛟數潰隄興入水斬蛟與蛟俱斃鄕人立祠祀之宋紹興)
(中封義勇侯)李長者廟(在莆田縣南木蘭陂長者名宏侯官人宋熙寕中傾貲築陂以)
(灌田邑人德之立廟祀焉景定初封惠濟侯)何仙廟(在仙遊縣東北九鯉湖上祀何氏九)
(仙)
︹寺觀︺萬安永福寺(在莆田縣城内鳳山唐開元中建萬安水陸院宋太平興國初建永)
(福塔院元至正間合建一寺賜今額)靈巖廣化寺(在莆田縣城南陳時邑人鄭露捨宅)
(建唐景雲初賜名靈嚴柳公權書額宋太平興國初改賜今額寺有十奇)慈夀寺(在莆田縣)
(城東一名囊山寺唐中和初建寺中景有十六奇)龍華寺(在仙遊縣西南隋大業中有白)
(龍銜白蓮自空中來獻故名宋林彖陳易嘗隱於此)
︹名宦︺︹五代︺賈郁(侯官人閩王審知時為仙遊令正身奉法吏有以新果饋者郁曰若敢以)
(此啗我耶既代復再任吏盜庫錢遂抵法)︹宋︺段鵬(京北人太平興國五年知興化縣後遷郡)
(治於莆擢知軍事經理創制皆所綜理教民禮樂鄰郡向化)薛奎(絳州人雍熙三年知莆田)
(縣請蠲南閩時税鹹魚蒲草錢民德之擢參政)李及(范陽人淳化中以大理寺丞知興化軍清)
(介簡嚴喜薦引下吏而樂道人之善)凌景陽(寕德人天聖中為仙遊尉時蔡襄與弟高方髫)
(稚景陽見而異之攜至官舍授以經後襄高俱擢第)曹修古(建安人天聖末知興化軍卒家)
(貧不能歸葬賓佐賻錢五十萬季女泣白其母曰奈何以是累吾先人也卒拒不納)劉諤(蔡州)
(人嘉祐中知興化軍創太平陂溉田萬餘頃)劉子翬(崇安人建炎中通判興化軍寇楊勍)
(犯閩境子翬與郡將張當世畫計備禦賊不敢犯)鄭昭叔(寕德人紹興中知仙遊縣時朝)
(廷行經界法昭叔閉閣覃思旬日集同官更令析辯始定差役以戶部事目給示所部散遣打量不)
(兩月已有次第朱子守漳日嘗備錄其說以示屬部)張允蹈(毘陵人隆興元年知興化軍先)
(是延建山寇起轉運使暫移本軍苗米二萬餘石以佐軍興巳遂沿爲成例名猶剩米民不勝病允)
(蹈奏蠲其半民便之)鍾離松(淮東人乾道三年以朝請郎知興化軍事前守張允蹈奏蠲軍)
(米之半松至請於朝盡蠲之)廖德明(順昌人乾道中知莆田縣民有奉淫祠者罪之沉像)
(於江有顯者欲取邑地廣其居守會僚屬諭之德明曰太守天子守土臣未聞以土地與人者守慚)
(服)陳仲微(高安人慶元五年調莆田尉臺閫委以縣事時歲凶部卒挾饑民作亂仲微立)
(召首亂者戮之籍閉糶抑強䊮一境以肅有誦仲微於當路而密授以薦牘者仲微受而藏之踰年)
(其家負縣租竟逮其奴仲微還其牘其人慚謝終其任不敢撓以私)王居安(黃巖人開禧中)
(知興化軍條奏便民事乞行經界且言番舶往來貿易崇侈俗洩銅鏹有損無益宜遏絶禁止通商)
(賈以平米價誅劇盜以去民害)陳彭夀(天台人嘉定中知莆田縣廉介明勁鋤擊強暴安撫)
(善良不遺餘力郡人祀之)曾用虎(晉江人紹定中知興化軍始築軍城又修太平陂悉易以)
(石人更其名曰曾公陂)張友(毘陵人嘉熙二年以直秘閣知軍事嘗謂莆田褊小而魁人韻)
(士居多出金錢二十萬以贍學費割田租三百斛以佐學廪又以撙節錢二千緡修十三齋諸生肖)
(像祀之)楊棟(青城人淳祐十年知興化軍曲阜孔氏有僑居涵江者棟為創置書院訓其子)
(弟後以彗星出請逐賈似道被劾去)張日中(南城人景炎中通判興化軍起兵應文天祥兵)
(敗死之)︹元︺烏克遜澤(臨潢人至元十四年改興化軍為路十六年授澤行總管府事)
(郡新殘於兵首下掩骼之令衣食流離之民有棄子於道者置慈幼院籍而撫育之郡中惡年少喜)
(為不義以資求竄名卒伍冀後得計功版授官吏恐激變不敢詰澤悉追毁所授誅其尤無良者貪)
(暴始戢期年大興學校召長老及諸生講肄經義行鄉飲酒禮旁郡聞而慕之郡人以澤與常衮方)
(儀並肖像祀於學烏克遜澤舊作烏古孫澤今改正)噶達爾(皇慶間為興化總管嘗創)
(萬金陡門引木蘭陂水溉北洋田萬餘頃遷秩而功未遂張仲儀繼之益開山浚河引水繞郡城之)
(北於木蘭陂重造通濟橋砌蘆浦陳壩二陡門以殺水勢莆人謂噶達爾善創張仲儀善承噶達)
(爾舊作郭朵兒今改正)蔡真(延祐中知興化縣德政及人士民刻石頌之後泰定中九江吳)
(厚亦令興化有政聲民有前蔡後吳之謠)︹明︺顧思敬(崇德人洪武初知仙遊縣歲歉悉心)
(賑濟民賴以全)李春(滎澤人洪武中知興化府展築郡城修治西湖陡門隄堰撙節爲之民以)
(不擾)尉遲潤(鞏昌人洪武中通判興化以公勤清白著)王彝(四明人宣德中知仙遊縣)
(招撫逃亡均免賦役縣治學宫壇壝皆以次修治)葉叔文(湖州人宣德間任莆田縣丞時)
(木蘭陂壞檄叔文修治極力營造各易以石南北溝洫洋城林墩蘆浦諸陡門以次重新)岳正
(漷縣人成化間知興化府建涵江書院新學宫禮器作小西湖開兼濟河三年乞歸)王弼(黃巖)
(人宏治三年知興化府剔弊息訟盜賊屏跡治行爲一時最及卒士民留其衣冠葬篠塘山下)翁
理(饒平人宏治中為興化推官鎮守中官入興化養鶴懸牌識之為市犬所斃屬理究治理書牘)
(曰鶴雖帶牌犬不識字禽獸相殘於人何事人服其不撓)張琦(鄞縣人正德十年知興化府政)
(尚簡易以儒術飾吏治有古循吏風每臨山水輒題詩巖壁號文章太守課績為一時冠)雷應
龍(上元人正德中知莆田縣有鬻子納税者出俸贖還且痛自引咎曰我獨不能為陽城俾民至)
(此哉時與郡守溤馴並稱良吏)鍾善經(順德人正德中為興化推官決獄明允以廉能著奸)
(人楊日新詐為朝官入境僚屬率加禮善經立縛治之鎮守太監使人執府吏善經曰府吏即有罪)
(府官治之勅使何得自執卒不與)蔡宗兖(山陰人正德中為興化府學教授會御史行學)
(故事教官率弟子員長跪宗兖令諸生列立道旁明倫堂會講宗兖請遵令甲陪坐忤御史即辭去)
蘇廖鎔(雷州人正德十六年任仙遊典史嘉靖初寇薄仙邑率兵往禦寇不敢近)白仁
(涿州人為興化衛千戶嘉靖二十四年與海寇戰於東嶽廟口兵寡力困死於賊事聞贈明威將軍)
陳大有(南海人嘉靖四十二年知仙遊縣倭寇破莆乘銳來攻大有諭衆堅守經五十餘日)
(參將戚繼光援至城賴以全)易道談(巴陵人嘉靖四十二年知興化府郡新被倭道談繕)
(城樓築羅城夫保館夫二役最為弊法道談白去之)周大禮(崑山人嘉靖間知興化府嚴緝)
(盜牛諸犯置之法民賴以安嘗請發帑錢數千緡糴粟以濟饑民全活無數又置公田於游洋人呼)
(為周公洋)鄭思道(永嘉人萬歷十年為興化衛經歷給散月糧斥罷例錢奉檄勘屯田策馬)
(以行裹糧自隨歷九載清苦一轍)徐觀復(上虞人萬歷四十一年知仙遊縣稔知邑有食)
(鹽之苦以龍華寺廢租抵輸鹽課秩未滿調去民立祠祀之)吳麟徵(海鹽人天啟中任興)
(化推官清潔自守人莫敢干以私凡訟獄冤滯多所平反)祁彪佳(山隂人天啟末任興化推)
(官遇事明敏讞決多得情實)劉永祚(武進人崇禎間由選貢生屢遷興化同知禽賊曾旺)
(後以副使知興化府事大兵入城仰藥死)
︹本朝︺黎樹聲(烏程人順治四年以福州推官署興化府事海寇逼城晝夜巡守十餘月明年)
(城破與遊擊尚香策巷戰力竭死事聞贈按察司僉事廕一子)陳有虞(富平人順)
(治十年知仙遊縣海寇迫城與遊擊王嘉禎嚴督守禦夜遣鄉壯縋城擊賊明年圍益急援兵不至)
(賊穿地入城遂陷有虞揮刀巷戰死嘉禎力竭猶手刃一賊死於東城事聞贈卹)張彦
珩(洛陽人順治十一年知興化府歲饑繪流民圖進之發粟為糜以賑饑者)史允琦(江寕)
(人順治十六年任興化推官性明決吏不敢以身扞文網鞫獄多平反)康廉采(陵縣人康)
(熙初任興化推官治尚寬厚不忍輕置人於法接士温温飲人以和)趙世安(漢軍鑲紅旗人)
(康熙二十七年擢興化同知嚴毅有幹略尤嚴禁賭博凡摴蒱之戲有犯必懲罰鍰入公為修木蘭)
(陂之用)沈起元(太倉人雍正中由吏部員外郎出知興化府居官嚴肅而慈惠毁淫祠興)
(水利鋤暴安良士民德之其書院督課鼓勵士子尤詳而有法)
︹人物︺︹南北朝︺︹陳︺鄭露(字恩叟莆田人自永泰徙居搆書堂於南山與弟莊淑共修儒)
(業莆人化之號南湖三先生郡人業儒自露始)︹唐︺林披(字茂則莆田人天寶十一年以明經)
(擢第授臨汀郡曹椽地多山鬼淫祠著無鬼論暁民以御史大夫李栖筠薦檢校太子詹事兼蘇州)
(别駕贈睦州刺史子九人皆官刺史號九牧林家)林藻(字緯乾披次子少有志尚與歐陽詹)
(讀書龜巖學成負筴而西以詞賦擢貞元七年進士省試合浦還珠賦主司杜黃裳謂其語有神助)
(官至殿中侍御史邑人第進士自藻始)林藴(字夢復披六子貞元四年以明經及第西川節)
(度使韋臯辟爲推官劉闢反藴切諫闢怒命殺之又惜其直陰戒刑人抽劍磨其頸以脅服之藴叱)
(曰死即死我頸豈頑奴砥石耶闢捨之及闢敗藴名重京師遷禮部員外郎出爲邵州刺史卒)林
攢(字仰山披從孫貞元初爲福唐尉母老未及迎而病攢聞棄官還及母亡水漿不入口五日自)
(埏甓作塚廬其右有白烏來甘露降觀察使遣官驗實露將晞而復集烏亦回翔詔作二闕於墓前)
(又表其閭時號闕下林家)鄭良士(字君夢仙遊人景福二年獻詩五百篇授國子四門博士)
(累遷御史中丞後棄官歸王審知辟爲左散騎常侍著有白巖詩文集中壘集)徐寅(字昭夢莆)
(田人乾寕進士授祕書省正字平主博涉經史尤長於賦著有賦五卷詩八卷探龍集五卷)黃
滔(字文江莆田人乾寕進士唐末強藩多僭位王審知據全關終其身爲節將滔規正有力焉朱)
(温移唐祚遂不復西中州名士避地來閩者悉主於滔著有文集十五卷泉山秀句集三十卷)︹宋︺
潘慎修(字成德莆田人以父承祐任爲南唐秘書省正字開寶末李煜遣隨其弟從鎰入貢)
(捷書至邸吏督從鎰入賀慎修以爲國且亡當待罪何賀也從鎰即奉表請罪帝嘉其得體景德初)
(擢爲右諫議大夫翰林院侍讀學士從幸澶州遘疾詔令先歸卒慎修風度藴藉博涉文史善清談)
(士大夫與之遊者咸推其素尚有集五卷)陳靖(字道卿莆田人好學通古今謁轉運使楊克巽)
(陳討賊策授陽翟主簿遼兵犯邊上機略五策累遷太常博士議均田命爲京西勸農使歷江南轉)
(運使極論前李氏横賦於民凡十七事詔為罷其尤者後以秘書監致仕卒靖平生多建畫而於農)
(事尤詳嘗取淳化咸平以來所陳表章目曰勸農奏議錄上之)方偕(字齊古莆田人大中祥符)
(五年進士為温州軍事推官累遷御史臺推直官澧州逃卒至農民家誣告民事摩駝神逮其族三)
(百人繫獄久不決偕被詔就劾事遂辨卒以誣告論死南京鴻慶宫災偕引漢罷原廟故事請勿復)
(修偕以吏事進治杭州有能聲以太常少卿分司西京遷光祿卿卒)蔡襄(字君謨莆田人天聖)
(進士為西京留守推官慶歷初知諫院兼修起居注任職論事無所回撓御史唐介劾宰相貶春州)
(襄疏言此必死之謫得改英州進知制誥每除授非當職輒封還之後乞知杭州拜端明殿學士以)
(往尋卒諡忠惠襄工書為當時第一於朋友尚信義弟高字君山第進士為長溪尉及太康簿誅盜)
(安民刻苦力學遺稿十數萬言皆經世要務年二十八卒襄孫傳著述甚多歷官南京留守司佃崇)
(寕二年進士第二與弟伷伸俱有聲號三蔡)任澤(字天錫仙遊人仙遊夫人母弟英宗入繼)
(大統授西頭供奉官尋拜嘉州刺史卒澤起田里際會恩寵能自安繩檢帝欲廣其居固辭當任子)
(弗請其篤謹如此)茅知至(仙遊人橾尚介潔不求聞達著有周詩義至性書)黃隱
(字仲光莆田人治平進士官侍御史剛直敢言元祐初為國子司業力排王安石之學取三經板火)
(之)朱紱(字君貺仙遊人治平進士歷都官員外郎後入元祐黨籍五年起知福州蔡京復相)
(紱遂罷)傅楫(字元通仙遊人少從陳襄學襄以女妻之登治平進士調揚州司戶參軍徽宗)
(以端王就資善堂學進楫侍講翊善一府嚴憚之徽宗即位拜中書舍人時曾布當國凡命令有不)
(當用人有未厭悉極論之帝多所延訪楫每以遵祖宗法度安静自然為言在朝歲餘見事寖異歎)
(曰禍其始此乎遂丐去以龍圖閣待制知亳州卒)王回(字景深仙遊人熙寕進士為睦親宅)
(講書與鄒浩友善賢妃劉氏立浩將論之回曰事孰有大於此者乎浩南遷人莫敢顧回斂錢與治)
(裝邏者以聞逮詣詔獄獄上除名即徒步出都門徽宗立召復官卒)陳次升(字當時仙遊人)
(熙寕進士知安邱縣紹聖中為御史轉殿中吕升卿察訪廣南次升言升卿資性慘刻乃止尋擬謫)
(監全州酒税改南安軍徽宗立召為侍御史極論章惇蔡卞曾布蔡京之惡竄惇於雷居卞於池出)
(京於江寕遷右諫議大夫獻體道稽古修身仁民崇儉節用六事言多規切崇寕初以寳文閣待制)
(知潁昌府降集賢殿修撰尋徙建昌編管循州皆以論京卞故政和中復舊職卒)方公袞
(字汝補莆田人元豐進士擢諸王宫教授韓琦稱其論事剴切正而不阿立巳公忠清而不撓)阮
駿(字千里莆田人紹聖進士為河南府少尹金兵南下駿率部兵擁護神御殿兵敗抱神御指敵)
(大罵死之)張弼(字舜元仙遊人恬淡好學尤刻意於易推明為書有漢晉易家所不到者紹聖)
(初大臣以其名聞并上所著易解九卷賜號葆光處士)陳淬(字君銳莆田人宣和中拜忠州)
(團練使真定府路副總管金兵入真定淬以孤軍禦之妻孥八人皆遇害建炎元年敗金兵於南華)
(擢知恩州王善襲恩淬與長子仲剛拒戰賊飛刃及淬仲剛以身蔽刃死明年善復圍陳州淬大敗)
(善兵李成叛詔淬討之三戰三捷永幾金兵犯板橋淬獨與戰力盡大罵與從子仲敏俱死詔贈拱)
(衛大夫明州觀察使)林冲之(字和叔莆田人元符進士歷御史臺檢法官靖康初爲主客郎)
(中副陳過庭使金同被拘執冲之奮厲見詞色金人怒徙之奉聖州逼仕偽齊不屈徙上京又不屈)
(置顯州極北沍寒之地幽佛寺十餘年病亟恨國讎未復南向一慟而絶僧窆之寺隅洪皓選朝以)
(聞詔與二子官子郁從子震霆郁爲福建茶司幹官建州卒爲亂郁入諭遇害震仕至秘書少監以)
(不附二蔡有聲霆爲勅令所刪定官詆紹興和議謂不宜置二帝萬里外不通問即挂冠出都門權)
(臣怒廢放以死莆人稱爲忠義林氏即所居立祠)宋旅(字廷實莆田人大觀進士知剡縣方)
(臘之亂旅率民拒守力不敵死之)方軫(字叔時莆田人以廕補太廟齋郎蔡京復相軫列其)
(罪千二百餘言詔以疏示京下御史臺鞫治獄具編管嶺南後官鄞縣令)陳自仁(字克廣莆)
(田人宣和進士爲永豐縣尉隆祐太后護衛兵叛自仁集尉卒調民兵戮力拒討兵疲援絶與知縣)
(趙訓之皆戰死)鄭振(字亨叔仙遊人建炎中盜楊勍起邑令檄振糾集民兵禦之振力戰賊衆)
(遁去羣盜曾少龍等衆至數萬帥司檄振行盜素聞振名不戰自屈盜詹夜义入振井里振帥衆拒)
(之遇害里人為振立祠)鄭樵(字漁仲莆田人好著書游名山大川搜奇訪古遇藏書家必借)
(留讀盡乃去初為經旨禮樂文字天文地理蟲魚草木方書之學皆有論辨紹興中召對帝曰聞卿)
(名久矣敷陳古學自成一家何相見之晚耶授右迪功郎入為樞密院編修官金兵犯邊樵言歲星)
(在宋金主將自斃後果然帝幸建康命以通志進會病卒樵居夾漈山學者稱夾漈先生)郭義
重(字處仁莆田人早遊太學以操尚稱紹興七年隨駕至錢塘聞母喪徒跣奔歸每一慟輒嘔血)
(聚土為墳手蒔松竹而廬於其旁甘露降於墓上烏鵲馴集詔旌其閭於所居前安綽楔左右建土)
(臺仍植所宜木)黃公度(字師憲莆田人紹興八年進士第一除秘書正字時秦檜當國坐與)
(趙鼎往來譏切時政出判肇慶府秦檜死召還遷考功員外郎著有知稼集)陳俊卿(字應)
(求莆田人紹興八年進士第二授泉州觀察推官秩滿秦檜當國察其不附已以為南外睦宗院教)
(授檜死召兼王府教授正色特立孝宗時授尚書右僕射同中書門下平章事兼樞密使俊卿以用)
(人為巳任所除吏皆一時選後以少師魏國公致仕薨上聞嗟悼輟視朝贈太保諡正獻俊卿孝友)
(忠敬得於天資清嚴好禮終日無惰容平居恂恂若不能言而在朝廷正色危論分别邪正斥權勢)
(無顧避凡所奏請關治亂安危之大其薨也朱子往哭之乂狀其行有集二十卷子守定宓皆從朱)
(子受學)龔茂良(字實之莆田人紹興進士歷官監察御史江浙大水詔陳闕失茂良䟽曰)
(願先去心腹之疾然後政事闕失可次第言矣時内侍梁珂曾覿龍大淵皆用事故茂良及之拜參)
(知政事淮南旱奏取封樁米十四萬賑之後疏言恢復六事謝廓然因劾之遂責降安置英州既卒)
(上曰茂良本無罪復資政殿學士諡莊敏茂良平生不喜言兵去國之日乃言恢復事没數年朱子)
(從其子得副本讀之則事雖言恢復而其意乃極論不可輕舉猶平生素論也深為之歎息云)陳
居仁(字安行莆田人父膏為御史鄞僧王法恩謀逆事覺或請屠城膏力論多殺非盛世事脅)
(從悉寬宥之居仁年十四而孤蔭授鉛山尉紹興中舉進士有勸以一見秦檜可得美官終不自通)
(魏杞以宗正少卿使金辟居仁幕下諭金人開適入卒成禮減歲幣而還知徽州秩滿為戶部右曹)
(郎官命未下朝方推會要賞帝曰陳居仁治行為天下第一賞之再進華文閣直學士提舉太平興)
(國宫卒居仁風度凝遠處巳應物一以誠信臨事毅然有守所至號稱循吏皆立祠祀之有奏議制)
(藳詩文行世)林光朝(字謙之莆田人聞吳中陸子正受學於尹焞從之游專心聖賢踐履)
(之學通六經貫百氏言動必以禮南渡後以伊洛之學倡東南自光朝始登隆興元年進士調袁州)
(司戶參軍大臣論薦召試館職歷著作佐郎出為廣西提點刑獄移廣東茶寇薄嶺南光朝自將郡)
(兵擊敗之除中書舍人謝廓然由曾覿薦賜同進士出身除侍御史光朝曰是輕臺諫而羞科目也)
(立封還詞頭後引疾提舉興國宫卒諡文節有集二十卷學者稱艾軒先生)劉夙(字賓之莆)
(田人與弟朔師事林光朝登紹興進士除著作郎疏言嚴法守裁僥倖等事後知温州引疾歸卒子)
(彌正嘗為朱子定諡曰文彌正子克莊淳祐中除秘書少監兼中書舍人奏史嵩之罪為章炎劾罷)
(尋復職歷龍圖閣學士致仕卒諡文定著有後村居士集)葉顗(仙遊人中武藝謀略科官承節)
(郎守禦京城金兵圍急謂弟容曰忠孝不能兩全吾登陴死爾歸養相持泣别力戰死)葉容
(字子昂顗弟紹興進士為南海主簿賀正中薦容靜退召見論國讎未復其語剴切帝嘉納之又言)
(恢復莫先於將相張浚無恙是天留以相陛下也除吏部侍郎林安宅王伯庠論之鞫對無蹟上曰)
(卿之清德自是愈光矣進尚書左僕射薦汪應辰王十朋等上嘉納後以觀文殿學士致仕卒諡正)
(簡容為人簡易清介與物若無忤處大事毅然不可奪自初任至宰相服食僮妾田宅不改其舊)
鄭僑(字惠叔莆田人乾道五年進士第一以春秋侍講東宫拳拳於父子君臣君子小人之際)
(累遷中書舍人充金國賀正使趣就東上闔門進書不屈遣回慶元中拜參知政事進知樞密院事)
(上章求退以觀文殿學士致仕卒贈太師諡忠惠)陳卓(字立道居仁子紹熙進士知江州移)
(寕國府丞相以故欲見之卓謝不往丞相益器之進簽書樞密院事丐祠卒)鄭勲(字景周仙)
(遊人嘉泰進士知博羅縣戍卒亂焚掠州縣動衣冠坐廳事賊迫之不為動遂遇害事聞贈朝奉郎)
方信孺(字孚若莆田人有雋材以父崧卿蔭補番禺縣尉韓侂胄開邊釁假信孺朝奉郎使)
(金自春至秋三往返以口舌折強敞歸忤侂冑奪三秩已而王柟定和議增幣儀皆信孺所持不可)
(者柟歸具言金人每問信孺安在乃起通判肇慶府)陳宓(字師復俊卿子以父任歷泉州南安)
(監税主管南外睦宗院嘉定中入監進奏院上封事丞相史彌遠不樂而中宮慶壽三牙獻遺為之)
(罷卻累官直秘閣進職一等致仕宓天性剛毅信道尤篤自言居官必如顏真卿居家必如陶潛而)
(深愛諸葛亮身死家無餘財庫無餘帛之言庶乎能蹈其實者端平初贈直龍圖閣著有論語註義)
(問荅文集等書)鄭可學(字子上莆田人早孤撫諸弟裹糧千里從朱子遊朱子嘗以刪定大)
(學一編示諸生曰此書欲付得其人惟子上可託凡學者有問必使可學正之竟日端坐不見怠容)
(著有春秋博議師說三朝北盟舉要)黃士毅(字子洪莆田人僑寓吳中慶元中學禁方嚴徒)
(步入閩師事朱子命日觀一書夜叩所見居數月授以大學章句而歸自是充然有得嘗譔次朱子)
(書說文集語類三書)方耒(字耕道莆田人少孤力學家貧奉母師事朱子於建安朱子稱其明)
(敏強毅進學不倦時同受業者又有同郡方大壯方壬余元)王邁(字實之仙遊人嘉定進士)
(為潭州觀察推官俄召試學士院因策楮幣論及時事真德秀聞而善之又言吳知古陳洵益撓政)
(輪對言君不可欺天臣不可欺君厚權臣而薄同氣為欺天之著淳祐中以亢旱求言邁奏七事而)
(以徹龍翔官立濟王後為先後予祠卒邁以學問文章發身尤練世務評宰輔世服其公)陳均
(字平甫莆田人嘗用綱目義例為宋編年舉要備要二書端平初詔取其書賜迪功郎)陳咸
(字逢儒莆田人辟四川宣撫幕吳曦叛首脅之咸不往曦誅安丙奏以咸總蜀賦咸晝夜精勤調度)
(有方)卓得慶(字善夫莆田人紹定進士歷著作郎景炎二年兼制司參謀官元兵逼城被執)
(與二子規權俱死)李丑父(字良翁莆田人端平進士除太學博士忤丁大全罷起為著作)
(郎言苛征黷貨及競侈等事提舉湖南常平義倉尋罷)陳文龍(字君賁俊卿五世從孫能)
(文章負氣節咸淳五年廷對第一賈似道禮重之拜監察御史臺中相承凡有建白皆呈藳似道文)
(龍獨不呈藳又請罷范文虎趙潛黃萬石似道大怒使臺臣劾罷之尋起為左司諫累遷參知政事)
(乞歸益王稱制復以文龍參知政事興化石手軍叛討平之已而建寕泉福皆降於元文龍發民兵)
(堅守力窮被執欲降之不屈餓死其從叔瓚復舉兵殺叛將林華據興化未幾城破巷戰死之)︹元︺
郭道卿(莆田人四世祖義重至孝鄉人為立孝子祠至元初盜起居人竄匿道卿與弟佐卿)
(獨守孝子祠不去被執盜將殺佐卿道卿泣告曰吾有兒巳長弟弱子幼請代弟死佐卿亦泣告曰)
(吾家事賴兄以理請殺我道卿丙引頸就刃盜相顧曰汝孝門兄弟若此吾何忍害兩釋之)陳
旅(字衆仲莆田人少孤力學用薦為閩海儒學官適御史中丞馬祖常使泉南一見奇之謂曰子)
(館閣器也胡為留滯於此因相勉游京師既至學士虞集見其所為文歎曰此所謂我老將休付子)
(斯文者矣與祖常交口游譽於諸公間除國子助教居三年考滿諸生不忍其去請於朝再任焉)
林以順(字子木莆田人至治進士知慶元縣有弟殺兄隂以賂免以順發其獄誅之移浦江)
(縣平反冤獄升江西儒學提舉改知福清州時豪強横起海港中多劫殺以順以次捕除除福州路)
(同知卒)鄭杓(字子經仙遊人嘗著春秋解義表義覽古編次夾漈餘聲樂府又著衍極書吳)
(與弼謂其考論字學最為近正宣撫使齊履謙為上於朝)林濟孫(字石友仙遊人元久罷科)
(舉至元元年始再舉行濟孫第進士第一授翰林院修撰尋除侍講時饑饉洊至盗賊蜂起濟孫上)
(治安十策順帝奇其才三年奉詔與歐陽元吕思議修宋遼金三史十一年上治河十策詔同運使)
(賈魯塞北河通南河以復故道凡五閱月告竣)︹明︺吳源(字性傳莆田人洪武中以林廷綱薦)
(授四輔官兼太子賓客以老乞歸後復召爲國子司業卒官所著有文集二十卷及莆陽名公事蹟)
陳彦回(字士淵莆田人建文初知徽州府有善政燕兵逼江左糾集義勇勤王及成祖嗣位)
(械入京不屈死四十一年本朝乾隆賜諡忠烈)陳繼之(莆田人建文進士爲戶科)
(給事中江南僧道多腴田繼之請人限五畝餘以賦民從之燕兵起疏陳備禦六事復請除徐增夀)
(以阻其謀不聽成祖即位不屈死本朝乾隆四十一年賜諡節愍)林長懋(字景)
(時莆田人永樂中由教授擢翰林編修簡侍皇太孫講讀太孫好射獵長懋數直諫及即位由中允)
(出爲鬱林知州坐怨望逮繫詔獄英宗立始命復任有善政)黃約仲(名守以字行莆田人)
(少負才名永樂初應詔至京試上林曉鶯及天馬歌擢第一官翰林典籍預修永樂大典進檢討有)
(黃檢討集)林時(字學敏莆田人永樂進士歷陜西僉事奏請鳳延等郡民與寕夏甘涼戍卒得)
(以粟布自相對輸又奏設武學令軍中子弟得由科目進用於是天下皆設衛學)翁世資
(字資甫莆田人正統進士授戶部主事天順元年擢工部右侍郎時東南水潦蘇杭織造世資議減)
(其半貶知衡州成化中遷江西左布政使奏蠲民賦百七十餘萬石巡撫山東歲饑發廪賑卹民賴)
(以濟歷戶部左侍郎進尚書以太子少保致仕卒著有冰崖集)陳俊(字時英莆田人正統進士)
(授戶部主事成化時升南京太常少卿累遷南京吏部尚書加太子少保俊誠心體國識大體負德)
(望稱一時名臣卒諡康懿)柯潛(字孟時莆田人數歲能詩景泰二年進士第一授修撰屢遷翰)
(林學士少詹事慈懿太后之喪率僚屬疏請祔葬未報潛曰朝廷大事臣子大節舍是奚所用心再)
(疏爭之竟得如禮為學士時即院中搆清風亭植二柏於後堂人稱其亭為柯亭柏為學士相)陳
變(字廷輔仙遊人景泰舉人肄業太學會兩京御史缺員詔嚴考監生拔其尤者與進士相兼補)
(用變名在優等拜監察御史巡視倉儲剔蠧釐奸豪強不得逞遷廣東僉事時洋船諸司皆有例錢)
(變獨不受未三載卒於官)彭韶(字鳳儀莆田人天順進士歷刑部員外郎成化中疏論僉都御)
(史張岐憸邪乞召還王竑李秉葉盛忤旨下獄尋復職進郎中太后弟周或乞武強武邑二縣閒田)
(命偕御史季悰覆勘周視徑歸上疏自劾曰誠不忍奪小民衣食附益貴戚復下獄得釋時與何喬)
(新並有重名人稱何彭宏治初為刑部侍郎巡視浙江改吏部與尚書王恕甄别人才士路為清進)
(刑部尚書秉節無私事關大體皆抗疏極論與王恕及喬新稱三大老而貴戚近習深疾之遂乞休)
(歸卒贈太子少保諡惠安)吳希賢(字汝賢莆田人天順進士官檢討預修英宗實錄有貴介)
(密求為父增飾其美希賢曰吾將見董狐於地下可曲筆乎後官侍講學士卒)陳音(字師韶莆)
(田人天順進士授編修疏陳養君德進人才開言路闢異端四事權璫黃賜母死翰林有欲往弔者)
(音艴然曰翰林清要相率而拜内豎之門天下謂何歷官太常卿)楊琅(字朝重莆田人天順)
(進士授御史威化初詔罷鎮守中官巳復求鎮琅抗疏切諫及羅倫謫官又言士氣不可沮抑被旨)
(切責琅居職敢言頗為時忌出為山東提學僉事)鄭紀(字廷綱仙遊人天順進士官檢討累)
(遷太常少卿武宗在東官紀采帝王嘉言善行繪圖作贊名曰聖功圖以進歷南京戶部尚書致仕)
(卒)黃仲昭(名潛以字行莆田人成化進士授編修與章懋莊㫤同以直諫被杖謫官宏治)
(初起江西提學僉事誨士以正學乞休歸日事著述學者稱未軒先生所著有未軒集)周瑛
(字梁石莆田人成化進士知廣德州宏治初為四川參政進右布政使咸有善績尤勵清操其學以)
(居敬為主嘗謂心存然後可以窮理學者稱翠渠先生)周軫(字公載瑛從子成化進士授戸)
(部主事時因星變求直言軫言變由梁芳李孜省輩請誅之並請汰内豎罷方書親儒臣重臺諫杜)
(僥倖數事不納出為山東運使)林元甫(字秉仁莆田人成化進士授工科給事中言事忤旨)
(調外任巳復遷都給事中諫受土魯番獅子汪直王越謀起用諫止之因災異又陳七事皆切時政)
(子有孚有年有祿有孚由進士官給事中嘉靖初鄧繼曾直言下獄總兵朱麟有罪被劾帝不問有)
(孚抗章論之有年官御史武宗遣中官迎佛衛藏上疏切諫繫獄母死廬墓火至反風有祿官安慶)
(同知宸濠反戮力固守有功衛藏舊作烏斯藏今改正)林俊(字待用莆田人成化進士除刑)
(部主事進員外疏請斬妖僧繼曉並罪中貴梁芳下詔獄謫姚州判官尋復官進雲南按察使調湖)
(廣引疾歸起南京右僉都御史督操江薦謝鐸儲瓘楊廉曹時中處士劉閔堪輔導皇儲江西民王)
(武為盜命俊巡視悉擒賊黨宸濠貪暴俊屢裁抑之正德四年撫四川賊起大破之璽書奬勵尋致)
(仕嘉靖初起工部尚書有大政侃侃陳論中外想望其丰采後乞致仕卒俊歷事四朝抗辭敢諫以)
(禮進退始終一節隆慶初贈少保諡貞肅)鄭瑗(字仲璧莆田人成化進士為文章渾雄深粹詩)
(有唐人風所著有蜩笑集)宋端儀(字孔時莆田人成化進士官禮部主事雲南缺提學官部)
(議屬之偶為吏所洩端儀曰啟事未登已喧傳衆口人其謂我何力辭之進員外郎擢廣東提學僉)
(事力祛積弊抑奔競時望鬱然子元瀚知朝陽縣有善政邑人祠祀之)陳仁(字子居莆田人)
(成化進士宏治中官戶部郎中闕里文廟災疏請修省陜西進古璽抗疏斥其偽正德初劉瑾以贗)
(銀事坐尚書韓文罪仁並調後遷南京兵部員外郎瑾誅累擢至浙江右布政使)鄭寶(字時)
(珍莆田人成化舉人官鬱林州同知署北流縣事賊李通寶攻縣寶經略庫藏案牘選卒間道護至)
(州身率兵與戰陷堅被創死子圭馳救亦死焉事聞贈官)張炫(字德昭仙遊人成化舉人知博)
(羅縣有聲以老歸結茅金石山著有金石遺音十卷)方良永(字夀卿莆田人宏治進士督逋)
(兩廣峻郤饋遺擢廣東僉事瓊州賊符南蛇為亂會兵討平之正德初父喪除待銓闕下鴻臚導詣)
(左順門叩頭畢令東向揖劉瑾良永竟出瑾怒勒致仕瑾誅起湖廣副使遷山東右布政使調浙江)
(左布政使尋乞休嘉靖中起巡撫應天推刑部尚書乞致仕未報卒諡簡肅良永侍父疾衣不解帶)
(者三月居喪倚廬哀毁稱純孝焉弟良節官廣東布政使有治行子重杰舉於鄉以孝聞)鄭岳
(字汝華莆田人宏治進士授刑部主事嘉靖初為大理卿帝數不豫岳請遵聖祖寡欲勤治之訓退)
(朝即御文華裁決章奏日暮還宫以養壽命之源又陳刑獄失平八事遷兵部右侍郎轉左乞休歸)
陳茂烈(字時周莆田人宏治進士奉使廣東受業陳獻章之門退作靜思錄入為監察御史)
(袍服樸陋乘一疲馬彈劾一無所避以母老終養治畦汲水身自操作吏部以其貧奏給月米林俊)
(謂其穎悟既深充養益熟隱衷粹行可對天地質鬼神黃憲之流也)劉閔(字子賢莆田人生而)
(純慤絶意科舉求古聖禔躬訓家之法率而行之宏治中僉都御史林俊上言皇太子年踰幼學罕)
(接外傅豫教未備布衣劉閔恭慎純粹孝行高古日無二粥身無完衣處之晏如監司劉大夏徐貫)
(知府王弼等恒禮敬之臣謂可禮致令布衣入侍必能涵育薰陶裨益睿質時不能用正德元年遥)
(授儒學訓導)黃鞏(字伯固莆田人宏治進士正德中由德安推官歷武選郎中南巡詔下本)
(江彬誘惑鞏請誅彬不可上疏切諫下詔獄復跪午門五日廷杖斥為民既歸潛心著述日中未㸑)
(晏如也嘉靖初召為南京大理丞卒贈大理少卿天啟初追諡忠𥙿)馬思聰(字懋聞莆田人)
(宏治進士歷南京戶部主事督糧江西宸濠反被執不屈絶食六日死贈光祿少卿)林大輅
(字以乘莆田人正德進士宫工部員外郎武宗南巡黃鞏以諫下詔獄大輅與同官蔣山卿何遵疏)
(救帝怒廷杖百尋外謫妻黃氏被誣以咒詛並逮入獄廷鞫備極慘毒後得免嘉靖時大輅官至巡)
(撫湖廣副都御史所著有槐瘖集)張曰韜(字席珍莆田人正德進士授常州推官嘉靖初)
(召為御史席耆以中旨拜尚書曰韜抗疏力爭後抗論大禮既受杖猶占䟽劾姦人陳洸罪未幾竟)
(死隆慶初追贈光祿少卿)鄭一鵬(字九萬莆田人正德進士改庶吉士嘉靖初官戶科左給)
(事中一鵬性伉直居諫垣中最敢言武定侯郭勛欲得虎賁左衛以廣其第一鵬劾以驕縱罔上勛)
(甚銜之復以李福達獄劾勛因坐以妄奏拷掠除名卒隆慶初贈光祿少卿)戴大賓(字寅)
(仲莆田人正德戊辰進士第三授編修劉瑾兄女有才姿欲室之為飾邸舍大賓佯狂得免)馬
明衡(字子莘思聰子正德進士授太常博士嘉靖初為御史甫句日昭聖皇太后生辰有旨免)
(命婦朝賀明衡與同官朱淛疏諫並得罪同縣林應驄明衡同年進士官戶部員外郎以疏救淛明)
(衡謫聞喜縣丞代其長朝覲疏陳時事多議行)朱淛(字必東莆田人嘉靖進士授御史甫閱月)
(疏諫免賀皇太后生辰帝怒欲殺之閣臣蔣冕為請乃杖八子除名淛為人長者鄉里利病必與有)
(司言家居三十餘年卒隆慶初贈光祿少卿)柯維騏(字奇純莆田人嘉靖進士授南京戶)
(部主事未赴引疾歸專志讀書門下四百餘人維騏作左右二銘講義問答等篇訓學者以務實合)
(宋遼金三史為一義例嚴整名曰宋史新編所作詩文集並行於世維騏家困甚終不妄取世味無)
(所嗜隆慶初廷臣復薦授承德郎致仕)鄒守愚(字君哲莆田人嘉靖進士歷廣州知府有)
(能名議征安南擢守愚為副使乃上便宜五事親提兵入廉州先聲大震會憂去起補江西轉湖廣)
(參政禦苗賑饑有功入為戸部侍郎賑卹陜西河南以勞卒贈右都御史諡襄惠)郭應聘
(字君賓莆田人嘉靖進士授戶部主事以不附嚴嵩出為南寕知府用治行第一擢威茂兵備副使)
(累遷廣西布政使所至有擊賊功巡撫廣西討平府江及懷遠諸猺進總督兩廣歷遷南京兵部尚)
(書與海瑞躬行儉素南都士大夫侈汰之習爲之一變卒贈太子少保諡襄靖)林潤(字若雨莆)
(田人嘉靖進士授臨川知縣以事之永豐寇猝至計卻之徵授南京御史首論祭酒沈坤擅殺人置)
(之理伊王典楧不道復糾之嚴世蕃戍雷州不赴羅龍文戍潯州逃還徽州潤按視江防馳疏乞正)
(刑章詔潤逮捕遂㐲誅隆慶元年巡撫應天多惠政居三年卒潤鄉郡興化陷倭特疏請蠲復賑卹)
(鄉人德之喪歸遮道四十里爲位祭哭凡三日)陳經邦(字公望莆田人嘉靖進士授編修神)
(宗在東宮經邦侍講讀即位復充經筵每進講音吐洪亮上改容聽之張居正奪情朝臣皆希旨疏)
(留經邦獨否以此銜之居正卒始擢禮部侍郎進尚書尋乞歸卒)陳雄(仙遊人母病卧榻旁)
(九年山寇至欲刃其丹請以身代賊兩釋焉)林兆珂(字孟鳴莆田人萬歷進士官刑部郎)
(歷知廉州安慶乞歸著有宙合多識二編)戴士衡(字章尹莆田人萬歷進士歷吏科給事中)
(屢有建白皆禆時政後以力爭國本謫戍天啟中贈太僕少卿)黃諫卿(字箴伯莆田人萬歷)
(舉人崇禎間官四川兵備張獻忠陷蜀諫卿獨至瀘州遇賊抗節不屈死僕鄭奇等五人亦從死贈)
(太僕卿一年本朝乾隆四十賜諡烈愍)朱繼祚(莆田人萬歷進士授編修崇禎)
(初歷官南京禮部尚書唐王時召為東閣大學士王敗繼祚舉兵應魯王攻取興化大兵至繼祚)
(死之本朝乾隆四十一年賜諡忠節同邑給事中林嵋字小眉由進士為吳江知縣蘇州)
(失歸從唐王至是自縊死本朝乾隆四十一年賜諡節愍)曾楚卿(字元贊莆田人)
(萬歷進士授檢討天啟初官南京禮部侍郎宦寺擅政楚卿以為憂累疏言之巨璫矯旨以張鼐謗)
(議朝政連及楚卿并削職歸崇禎初起侍郎進尚書乞林卒)鄭瑞星(字廷奎仙遊人萬歷)
(進士知信陽州改調崖州州峒蠻久為民患瑞星恩威並用遂歸化州賴以安擢刑部員外左遷贛)
(郡通判郡長淮之廟灣盜藪也瑞星築壕擒賊首陳注華等自是商舶無虞性嗜學雖莅事亦以文)
(史自隨尋以養歸)王家彦(字開美莆田人天啟進士官刑科給事中崇禎初疏陳太僕種)
(馬徵銀之弊累遷戶部分侍郎都城被兵命協理戎政寢處城樓者半載十七年賊逼京師分守安)
(定門城陷自縊死贈兵部尚書諡忠端本朝順治初賜諡忠毅)林衍培(字仲卿莆)
(田人崇禎已卯以貢入雍值遴選雍貢准舉人用授江西興國知縣每讞獄片言斷折時土寇躪吉)
(贛興國為贛門戶衍培選内外壯丁以忠義激發之訓練精銳屢挫賊鋒邑恃以無恐當事重其才)
(薦授職方主事仍管縣事賊不敢犯擢為監軍僉事以母年老堅請歸養屢徵不起)林不息
(字司䈁莆田人崇禎中以貢生知臨湘縣張獻忠既破武昌所過望風走不息獨誓死守獻忠以百)
(騎來偵不息獲二十七騎尸之城上賊悉衆來攻城陷被執斷手割耳鼻罵不絶聲死本朝乾隆)
(四十一年賜諡烈愍)林佳鼎(字漢宗莆田人崇禎進士歷官廣東提學副使公慎)
(自矢凛若神明明亡蹈海死本朝乾隆四十一年賜諡節愍同邑舉人林尊賓闖賊陷京)
(師死之本朝乾隆四十一年祀忠義祠)黃斌卿(字明輔莆田人崇禎中以功累遷浙江副)
(總兵駐防舟山招撫賊船百餘艘降其魁陳虎威名益著甲申聞變率舟師入援爲馬士英阮大鋮)
(所沮浮海歸死於舟山同邑曾英爲十三崖都司張獻忠餘賊詭降軍亂中矢躍入江中死本朝)
(乾隆四十一年俱賜諡節愍)林蘭友(字翰菳仙遊人崇禎進士知臨桂縣時宗藩有)
(謀奪嫡者蘭友曉以禍福刑其罪首藩嗣以定擢南京御史疏劾大學士張至發薛國觀楊嗣昌吏)
(部尚書田惟嘉等與何楷黃道周劉同升趙士春稱長安五諫)
︹本朝︺林煇章(字繼袞莆田人順治中授平樂府推官擢守鞏昌加意拊循蠲除積逋以勞卒)
(於官)張松齡(宇鶴生莆田人順治進士選庶吉士擢給事中奉命清刑獄疏錢法轉四川參)
(議以裁缺歸耿逆變作逼受逆職不從被囚數月終不屈卒)劉從龍(字孟乾莆田人順治)
(舉人知遂安縣耿逆寇遂安從龍率民兵登陴固守賊帥數以書招之從龍函其書併所獲逆黨上)
(之督撫有堅守孤城誓死無二之語總督李之芳疏聞得旨劉從龍三首逆書忠貞可嘉俟)
(事平日以員外郎用會病歸卒)彭鵬(字奮斯莆田人順治舉人康熙甲寅耿逆變作逼脅受職)
(堅卧不起逆平授三河知縣以廉能第一擢工科給事中關中旱蝗鵬陳顛連狀詔發米賑)
(之居言路歲餘彈劾無所避後巡撫粵東卒賜祭葬)王鳳九(字而軒莆田人順治)
(舉人知涉縣捐築水隄忤上官劾歸時耿逆蓄異志拘鳳九餌以好官不為屈得閒逃歸耿敗家居)
(著書三十年晩尤究心理數性命天文地理之學於漢宋儒外多所發明著有霞菴文集四卷)吳
名煌(字繩朱仙遊人母董氏有賢德善訓課名煌舉順治間鄉試授廣平府推官治獄多所平)
(反曲周盜賺城劫獄有司捕未獲以良民抵名煌反覆辨訊屢拂上官意不稍屈卒為之白以裁缺)
(歸)劉渭龍(字載公莆田人康熙舉人耿逆為亂欲招致之屢加逼脅渭龍翦髮匿深山露)
(眠草食幾浹旬死雍正三年祀忠孝祠)吳英(字為高莆田人康熙中海寇煽亂從征金門厦)
(門授都司耿逆叛率師收復温台處州諸縣鄭經四出攻略英分兵三路克之洊升同安鎮總兵從)
(施琅進取臺澎入覲奏臺灣設兵八千請半為鎮守半為屯種則兵有恒産而饟可省半歷福建水)
(師提督加授威略將軍存問卒於官贈太子少保御製七言詩賜祭葬)朱天
貴(莆田人康熙中授平陽鎮總兵從征臺灣攻克澎湖奮勇追擊斬獲無算會中礮死詔)
(贈太子少保諡忠壯祀昭忠祠)陳維屏(字選士莆田人康熙中率兵千餘扼泉南以克東石)
(功授興化鎮左營守備與吳英收復澎湖功加左都督遷寕夏遊擊三十五年從征噶爾丹屯守翁)
(錦策應糧餉大師凱旋翁錦未奉撤回至九月始令班師敵以數萬衆追之維屏率所部千餘騎)
(死戰被重創卒事聞賜祭葬廕一子守備噶爾丹舊作噶呾翁錦舊作甕金今)
(並改正)聶國翰(莆田人康熙中由臺灣把總以功歷官遊擊遷象山副將施粥賑饑兵民)
(德之進金門鎮總兵調南澳屢值歲歉捐貲賑濟全活無算卒於官詔贈都督僉事祀忠義)
(祠)施而寬(字容臣仙遊人康熙中委署同安守備值王師南征海寇而寬率偏師進勦)
(復海擅平海湄洲直抵金厦兩島奉檄從攻澎湖克臺灣功加左都督累遷虎門副將會洋盗騷擾)
(而寬單騎往撫平之遷狼山鎮總兵絶規例甄將材立義塾瘞遺骼士民感其德爲建祠立碑卒於)
(官贈太子少保賜祭葬)程震元(字清士仙遊人康熙舉人知新田縣新田故巖邑俗)
(悍民困初下車即禁雜派革行戶除值日絶餽送民愛戴之時苗民梗化加意撫綏邑賴以安擢刑)
(部主事邑人立去思碑)朱孟愷(仙遊人事父以孝聞父每讌集孟愷必詣酒所露立門外)
(以俟扶歸海寇陷仙遊舁父逃山中道遇寇將殺其父請以身代寇感其孝釋之叔死於寇遺骸莫)
(辨孟愷淋指血認歸父殁廬墓三年雍正四年旌)陳克明(時田人嘉慶十八年以孝旌)
︹流寓︺︹唐︺孔仲良(曲阜人貞元中官莆田今因家涵江)歐陽詹(晉江人未第時與林)
(藴等讀書於莆田之南山靈巖精舍又有别墅在福平山下卒葬於靈巖浮屠之隂後裔遂居莆焉)
︹宋︺趙鼎(聞喜人秦檜忌其復用諷王次翁論其嘗受偽命乾没都督府錢十七萬緡謫官居)
(興化軍)林亦之(福清人謁林光朝於紅泉師之三十餘年遂爲高弟光朝卒亦之嗣居講)
(席亦之卒其門人陳藻復繼之後藻門人林希逸即城山立祠以祀光朝及亦之藻并刻其遺文爲)
(三先生集)
︹列女︺︹唐︺江梅妃(莆田人開元中選爲妃會楊太真入侍作樓東賦以寓意明皇嘗封珍珠)
(一斛賜妃妃不受以詩付使者曰桂葉雙眉久不描殘妝和淚汚紅綃長門自是無梳洗何必明珠)
(慰寂寥明皇覽詩惻然令樂工度爲新聲號一斛珠及安祿山犯闕妃守節不屈死)︹宋︺蔡高
妻程氏(莆田人高爲太康主簿卒官民以錢百二十千爲賻程泣曰吾家世爲廉吏不可以)
(此汚吾夫卻不受)鄭如理聘妻伊氏(莆田人未嫁夫亡伊服喪三年畢自縊殉)
(之)林坊妻薛氏(莆田人坊死薛年十八父母議嫁之薛漆身爲癩以自堅其志)陳
文龍母林氏(詩田人文龍爲元人械繫送杭餓死母繫福州尼寺中病甚無醫藥左右)
(視之泣下母曰吾與吾兒同死又何恨亦死衆歎口有斯母宜有斯兒為收葬之)陳用虎
妻朱氏(用虎文龍弟文龍被執其母以繫卒朱亦自縊死)︹明︺蔡本澄妻戴
氏(名清莆田人歸本澄年甫十四居二年本澄以世籍戍遼東戴父與約曰遼左天未五年不歸)
(吾女當改嫁矣至期父語清如約清泣不從獨居十五年本澄歸而病殁清哀毁幾絶父潛受吳公)
(瑞聘清聞之曰人呼女蔡本澄婦又云吳耶公瑞訟之官官判令守節表曰寡婦清之門時同邑歐)
(茂仁妻胡氏守節嚴若内外重之)俞某妻徐氏(字德英莆田人善屬文早寡女紅外)
(未嘗釋卷所著有建文紀孟母贊)方某聘妻林氏(字貞一莆田人年十三許字方)
(氏子未婚而方遠戍尋卒貞一為服喪三年守節終身)許有容聘妻陳氏(名冰)
(娘莆田人年十八未婚夫死以烈殉同邑朱紀聘妻翁氏林嘉猷聘妻鄭一娘卓爾植聘妻何氏舒)
(郎聘妻陳若瑛俱未婚殉節)朱朝勲妻陳氏(莆田人夫病刲股籲天請代及卒視)
(殮畢自縊同邑朱雲衢妻陳氏魏雲章妻林氏陳端妻黃氏顧大名妻林氏吳鴻猷妻莫氏唐端位)
(妻張氏陳伯瑜妻林氏俱夫死殉節)詹秉直妻黃氏(莆田人嘉靖間倭寇猝至與姑)
(同被獲賊索姑金帛箠撻慘酷黃號哭願以身代賊殺其姑黃厲聲哭罵奪其刀自殺事聞旌表同)
(邑黃河妻陳氏城陷賊執河以索鏹陳遍貸無所得乃詣賊圍告賊曰必放夫出鏹乃可得逾旬河)
(不至賊以為紿巳割其乳立斃)林廷準妻黃氏(莆田人廷準祖母王遇賊欲刃之廷)
(準曰祖母守節願殺吾賊殺準而釋王氏黃氏聞夫死不食死準弟廷溉亦為賊所殺婦鄭氏被繫)
(自投白馬潭中同邑陳準妻邱氏王待魁女王二娘李塗妻陳氏雍士憲妻林氏鄭日新妾蕭翠鬟)
(水關旁女釘壁女子二丱女邱氏女劉氏二女俱遇寇抗節死)北門嫗(莆田人賊殺其姑抱)
(哭同死)林承芳妻鄭氏(莆田人遇賊憤罵賊怒割其左耳罵益厲復割其右耳又)
(罵賊割其鼻逐之時夫死室燬乃歸父母家與弟拾野菜取松毛以自給又後村婦人失其姓氏容)
(色甚盛遇賊請受刃賊不忍殺置之房乃自垢其面請死益切復以火燬面皮決之賊舍之)槐
樹女子(賊入莆田與父同執賊欲執其父取金贖女曰吾女流無能為也可放吾父賊出其)
(父女知父貧無所取金遂代父死)方孝女(莆田人父瀾官凉師卒女年十四偕叔扶櫬南)
(歸渡揚子江櫬舟覆女大哭赴水死經三日屍浮父櫬之旁同泊南岸)嚴士貞聘妻
薛氏(仙遊人未婚而夫卒訃至欲奔喪父母難之翼日訣父母入門衰絰拜哭七日不食端坐)
(自經死)
︹本朝︺魏煜妻黃氏(莆田人幼時母嬰危病虔籲而應年十六歸煜翁病篤刲股調羹以)
(進亦愈煜卒黃年二十四苦節以終)吳公拔妻陳氏(莆田人早寡順治中海寇至姑)
(被擒陳挺身救姑姑得脱而巳被留寇逼之引頸受刃死同邑林國鼎女陳開妻林氏吳誠聘妻趙)
(氏謝某聘妻湯氏俱寇變不辱死)葉如橓妻吳氏(仙遊人與林茂烈妻陳氏俱寇)
(變不辱死又同邑何琮妻陳氏屠玉珊妻林氏俱夫亡殉節)鄭福聘妻周氏(莆田)
(人年十七許字鄭福福於康熙癸亥從攻澎湖墮海死周奔夫家守節事姑以女紅供甘旨二十年)
(如一日同邑邱陽仲聘妻黃氏歐元聘妻林氏郭尾聘妻楊氏連某聘妻戴氏陳麟聘妻俞氏俱未)
(婚守節)蕭傑妻陳氏(莆田人夫病剖肝和藥以進立愈明年又病復剖肝不效遂自)
(縊同邑張誨妻鄒氏邱晉仲妻陳氏林興妻周氏林翼生妻張氏陳七欽妻李氏姚某妻范氏潘仁)
(師妻吳氏潘舜光妻吳氏俱夫亡殉節)鄭雪聘妻陳氏(名義娘莆田人許字鄭雪)
(雪漁人也没於海氏聞訃奔其門拜謁舅姑哭祭江滸歸而自縊同邑朱點聘妻黃來姊歐潛聘妻)
(黃氏陳三郎聘妻劉氏侯某聘妻曾道娘王天麟聘妻黃氏林文恢聘妻趙氏曾申聘妻鄭氏曾科)
(聘妻林涵姐林普聘妻宋氏俱未婚殉節)林榮署妻陳氏(仙遊人年十九夫死絶粒)
(十日翁姑以雙老無依諭之遂忍死奉侍翁病篤刲股得痊姑病目以舌舐之目復明守節三十年)
陳元士妻黃氏(仙遊人元士歿遺子一五齡一甫三月氏茹苦集蓼以養以教先是)
(地多海氛氏奉姑避難艱危中忍飢哺姑糗糒以時進姑病目翳每晨䑛之目為重明人稱孝感)
鄭光春妻葉氏(莆田人年二十三夫往雲南不返家貧翁姑俱老子文炳幼姑患瘋)
(癱七年氏操作持家課子讀書嗣為翁姑營窀穸四十八年中備嘗辛勤雍正年間旌後文炳娶)
(吳氏合卺之日文炳以父客遊不忍成婚吳逡巡問故因勸其行且曰堂上事身任之文炳遂行比)
(歸而吳已逝一門節孝鄉人重之)陳昊伯妻林氏(莆田人夫亡守節同邑朱如玉)
(妻張氏生員黃嶠妻林氏林鳳慶妻余氏俱雍正年間旌)林大韶妻辜氏(莆田)
(人夫亡守節同邑陳憲紀妻郭氏卓君墀妻張氏廩生黃斐妻喻氏貢生李樹本妻林氏鄭珩菴妻)
(黃氏教諭陳射斗妻李氏黃懋潤妻陳氏陳聖敏妻劉氏陳建中妻程氏葉萬璣妻林氏周潛妻林)
(氏張懷寬妻陳氏鄭獻壽妻郭氏程學成妻朱氏陳元長妻黃氏陳元雲妻李氏陳元模妻林氏陳)
(黃氏陳幼蘭妻李氏顔啟芳妻陳氏顔旨妻陳氏陳十兒妻張氏黃廷若妻任氏黃聖美妻陳氏嚴)
(宗妻蔡氏黃震甫妻陳氏吳堯煒妻林氏劉廣侯妻謝氏詹聖儉妻林氏朱孟嘗妻林氏陳元都妻)
(温氏生員陳玉崑妻蔡氏林炳日妻王氏李庸祚妻陳氏生員林心妻鄭氏黃幼亨妻陳氏唐德求)
(妻趙氏陳達侯妻黃氏生員吳必甲妻陳氏林光日妻李氏媳唐氏黃學穎妻盧氏黃雲鳳妾孫氏)
(林瑚仲妻葉氏唐廷掄妻何氏黃雲竹妻李氏茅元琳妻傅氏詹伯永妻彭氏茅起䥥妻林氏弟起)
(鋐妻陳氏姪朝妻請氏余文兹妻李氏鄭天福妻薛氏陳鎮洪妻邱氏陳華峪妻康氏陳華崢妻林)
(氏歐敬妻唐氏程明卿繼妻朱氏蕭其鍔妻何氏王儼然妻鄭氏林雲說妻張氏生員林廷隆妻嚴)
(氏王士絢妻陳氏陳榕妻嚴氏黃序温妻吳氏郭皇建妻吳氏黃見龍妻鄭氏王元崇妻陳氏林先)
(傳妻何氏李書勤妻胡氏朱宿士妻林氏黃興漢妻徐氏陳配侯妻林氏林樂思妻邱氏張汝章妻)
(陳氏林漢生妻吳氏張進仙妻吳氏謝廷聘繼妻林氏貞女陳鱗聘妻王氏俱乾隆年間旌)陳
振鳳繼妻林氏(莆田人夫亡守節同邑曾春若妻田氏黃惟仲妻林氏林世岐妻黃)
(氏曾任若妻黃氏曾應詔妻林氏蔡弈成妻黃氏羅君錫妻方氏朱雅士妻張氏鄭啟興妻陳氏林)
(桓妻鄭氏生員游炳妻林氏王永萬妻黃氏俞天墀妻吳氏吳信侯妻康氏林雲鵬妻蘇氏林鎥妻)
(黃氏林大柱妻游氏劉渙伯妻鄭氏翁文簡妻朱氏陳若成妻林氏羅夢菼妾林氏彭陞周妻林氏)
(林元珍妻朱氏生員鄭綬恩妻宋氏何潤賢妻未氏林仰峯妻朱氏林華仲妻張氏林孫陽妻鄭氏)
(生員陳一杏妻顧氏黃鋕妻歐氏解永蕃妻黃氏烈婦林某妻陳氏俱嘉慶年間旌)鄭永
水妻周氏(仙遊人夫亡守節同邑鄭萬甫妻徐氏林高侯妻吳氏俱嘉慶年間旌)
︹仙釋︺何氏九仙(其世代莫可考兄弟九人居仙遊東北山中修道因名其山曰九仙山又)
(居湖側煉丹丹成各乘赤鯉仙去名其湖曰九鯉湖)︹宋︺天后(世居莆之湄洲嶼宋都巡檢林)
(愿第六女始生時有祥光異香長能乘席渡海馭雲遊島輿間雍熙四年昇化是後嘗衣朱衣屢示)
(靈海上里人祀之宋元明時累著靈蹟加封號夲朝康熙十九年封護國庇民妙靈昭應宏仁普)
(濟天妃遣官致祭二十二年克澎湖恍有神兵導引及屯兵天妃澳靖海侯施琅謁廟見神)
(衣半涇始悟實邀神助又澳中駐師萬餘忽湧甘泉施琅上其靈應勅建神祠於湄洲勒文)
(以紀功德加封天后五十九年奉旨春秋致祭編入祀典雍正四年御賜神昭海表)
(額十一年賜錫福安瀾額並令有江海各省一體葺祠致祭乾隆二年加號福佑羣生二十)
(年加號誠感咸孚五十二年額五十三年加號顯神贊順賜翊靈綏祐賜祐濟昭靈)
(額嘉慶五年加號垂慈篤祐六年勅封神父爲積慶公神母爲積慶公夫人建後殿以時致)
(祭)
︹土産︺絲布(通志細緝苧麻雜絲織之宋時本軍土貢葛布後代之以此)苧布(通志二縣)
(皆有莆田之涵頭吉了出者尤佳)鹽糖蠟波羅蜜荔支
(宋蔡襄荔支譜閩中惟四郡有之興化軍最為奇特園池勝處惟種荔支尤重陳紫色香與味為天)
(下第一)紫菜(通志生海石上色青乾之則紫其纖者味尤珍)蠣房(通志生海石上其殺)
(磈礧相黏如房故名)子魚(通志似烏魚而小冬深子盈腹味尤珍明統志宋黃公度云莆中所)
(産惟子魚紫菜荔支蠣房)蠣魚(通志火者長五六寸白質黑文味美少鯁)西施舌(即沙)
(蛤通志殼紫而薄肉白如乳形酷肖舌味極甘美)
協修官(臣)許邦光恭纂
總纂官(臣)廖鴻藻恭覆輯
校對官(臣)黃世銘恭校
