山東通志卷二十八之三
人物三(明代)
明
牛諒(字士良東平人洪武元年舉秀才為典簿出使安南宣諭威德還稱旨擢工部主事進本)
(部侍郎六年拜禮部尚書定釋奠禮及大祀分獻禮又考訂歴代帝王廟祀儀制上從而斟酌命定焉諒)
(生平著述甚多為世誦法蓋明初實學士也)
劉興祖(歴城人自父母以上凡六喪未葬興祖傭力經營分年遞舉每窆一棺則親操畚鍤負土)
(成墳洪武二年詔有司旌其門併賜粟帛有差)
杜澤(字子潤沂水人以儒士授本學訓導洪武間朝京師上御文華殿命講洪範陞詹事府正)
(詹終吏部尚書)
李仕魯(字宗孔濮州人少篤學得朱子之傳太祖固知之洪武中詔求能為朱氏學者有司舉魯)
(入見太祖喜曰吾求子久矣除黃州同知旋即召入為大理卿時帝頗好釋氏其徒日益横仕魯力爭疏)
(凡數十上皆不納仕魯故剛介乃遽請曰陛下既深溺其教臣言不入願還陛下笏乞賜骸骨歸田里遂)
(置笏于地帝大怒命武士捽搏之立死階下數歲後帝乃悔悟詔贈其官一等)
宋亮(字均禮魚臺人魁梧英發涉獵經史洪武八年辟本縣儒學訓導復應經明行修之詔拜)
(福建右参政能以廉潔慈惠致聲譽時論頗引重之)
谷珍(濟南衛人官鴻臚寺序班洪武中以孝義旌表)
王璉(長山人學問精密師事宋濓中洪武甲子觧元至京召見擢史館編修選入文華堂肄業)
(尋攝御史按河南回奏稱旨上說謂近臣曰文華堂諸生如王璉等皆異日將相才也)
儀智(字居貞高密人洪武初由教官擢知高郵州精廉公明勤于政事永樂中累官湖廣右布)
(政以言事謫流河湖廣都指揮使龔忠入見成祖問湘間老儒尚有存者否忠以儀智對即日召之擢禮)
(部侍郎時皇太孫方出閣選擇老成共推智明理守正廷臣無與比者智輔導十四年致仕卒年八十一)
(贈禮部尚書太子少師謚文簡)
郭清(字仲厚堂邑人初名敦洪武中由鄉薦歴官至知衢州府興革利弊賑䘏貧民嘗舍内躬)
(蠶簇成鞶帶人謂仁政之應在衢七年以坐累左遷後復拜監察御史陞参政帝謂敦有大臣體陞禮部)
(右侍郎賜名清轉戶部尚書殁之後家無餘蓄賜祭葬如例)
滿福周(章丘人一統志作滿甫器宇端重通經史練達事要明初以人才赴召授浙江左布政聲)
(績著聞)
師逵(字九達東阿人洪武中以國子生擢監察御史堅貞直道陞陜西按察使時囚多淹抑逵)
(至旬月囹圄空虚歴兵吏二部侍郎陞戶部尚書卒于官遣官諭祭葬如例)
郭魯(東阿人父履洪武甲子舉人為欒城教諭坐在任九年士無中式謫戌雲南後魯及弟純)
(詣闕上疏請代其父詞曰李密孫男尚能報其祖母緹縈女子猶得贖其父刑今臣父病體衰羸年垂六)
(十跋涉萬里道路艱危桑榆之景無多客死之期立至有親至此生子奚為書奏上憐之召還仍用為鄞)
(縣教諭)
侯庸(字景中平度州人七歲父坐累謫閩稍長母告之庸輙悲痛誓贖父罪乃篤志力學舉洪)
(武乙丑進士擢給事中請納官代父上嘉其請赦父罪俾乘傳躬至謫所迎歸侍養庸累官至吏部侍郎)
丁志芳(聊城人洪武乙丑進士以吳橋令行取監察御史靖難兵入金川門志芳死之)
趙仁(寧海州人洪武初以薦起家五軍都督府斷事以審獄平允擢都御史調兵部尚書卒)
周榮(字國華蓬莱人初為靈璧縣丞坐累逮刑部耆老羣赴輦下稱其賢太祖賜鈔八十錠綺)
(羅衣各一襲命禮部宴榮及耆老而還其任未幾即補靈璧知縣隨擢河南知府益著政聲後以建言稱)
(旨陞河南左布政使)
高翼(棲霞人洪武中以才行卓異薦于朝累官至左都御史後佐師雲南有功)
李昇(長清人發身軍伍洪武中以戰功官至都指揮僉事永樂初進指揮同知子剛驍勇有謀)
(亦以功陞後軍僉事)
張本(字致中東阿人洪武中以國子生授江都知縣永樂中陞揚州知府進江西参政每事躬)
(理吏無容奸召為工部侍郎以事謫交阯起為刑部侍郎治獄平恕洪熙初陞兵部尚書兼都察院事召)
(留行在後兼太子介有守竭忠國事)(客總戶部事本廉之日家無餘貲)
劉寧(汶上人洪武中以監生任刑部主事剛毅廉明不受私謁夫人安氏方櫛髮有以瓜盛銀)
(餽者夫人被髮急呼僕拘送于朝上賜元寶四錠綵縀八疋官至太僕寺少卿)
朱俊(德平人為諸生事繼母至孝備極艱苦年七十餘卒里中私謚曰孝惠先生)
黃福(字汝錫昌邑人洪武中以鄉貢擢龍江衛經歴上書論國計超拜工部侍郎永樂間陞刑)
(部尚書交阯平命福往鎮之交人戴之如父累遷少保屢疏論事皆切時務卒之日家無百緡謚忠宣)
張時(字本逸蒙隂人洪武中由鄉薦歴刑科給事中宣德初擢知順德府九載奏最陞山西参)
(政民赴闕留之復畱蒞事卒祀鄉賢祠)
王麟(字應隆魚臺人性倜儻洪武中以太學生拜刑部郎中擢湖廣左参政坐誣左遷永樂初)
(拜廣西右参政督軍討交阯所向克敵進階嘉議大夫資政卿罹瘴毒卒于官)
吕讓(字克遜即墨人洪武戊辰年進士授行人遣諭安南國王王餽以黃金讓却之曰尉佗以)
(區區之越與天子抗衡是召禍者也陸賈受其金以分諸子是苟利者也王顧以尉佗自處而以陸賈處)
(人何其陋哉王竟無以對後終陜西僉事道)
宋性(德州人洪武中由國子生為刑部主事治獄多平反出為湖廣按察副使尋調陜西永樂)
(初以四川布政司参政差委馬湖監採巨木山谷紆阻輓運維艱性虔禱月餘忽山水暴漲木從嵎中出)
(衆咸以為神進行在刑部侍郎隨上北征所建議皆當上意嘗賜馬蹄金二錠後被譖籍其家篋無餘貲)
(惟賜金在焉帝始知其廉而誣也詔復其官因賜田十頃以周恤之)
羅縉(歴城庠生事母至孝國舅氏貧啞母嘗念之縉迎養終身與母同其供養備極甘旨人皆)
(以為難)
臧哲(諸城人洪武中儒士為兵馬指揮發奸摘伏不避權貴上嘉之累官廣西布政使以廉介)
(稱丁憂居家勅賜錢米優異之尋卒)
孫文義(館陶人舊名文進洪武辛未進士拜監察御史監造榆林版籍有功御筆改名文義尋為)
(權奸所擠卒于官年四十一)
李驥(字尚德郯城人洪武癸酉舉人官戶科給事中時關市譏商旅發及囊箧驥奏止之尋坐)
(事免建文時薦起新鄉知縣會丁内艱士民詣闕奏畱不許永樂初補授東安縣民有婺婦子被殺驥驗)
(之有齒齧痕乃檄城隍神明旦有狼死于其所薦擢刑部郎中仁宗時為御史宣德五年巡視倉場有軍)
(盜倉粟驥執而鞫之其父愬刑部云驥得同盗某賄故置某不論而獨坐其子侍郎施禮抵驥于法帝曰)
(御史既納賄則不擒盗矣改命都察院再訊果得其枉名遂震加勑授河南知府時河南多盗驥令州縣)
(設火甲法一戶被盗一甲償之自是人皆改行伊藩素虐民驥每捕治其校卒蒞郡六年年七十卒于官)
周璿(諸城人洪武丙子舉人累官右僉都御史靖難兵入金川門璿死之)
韓克忠(字守信城武人洪武丁丑廷對第一授翰林院修撰學行淳實擢國子司業興敝補壊修)
(明學政論者謂祭酒宋訥後克忠足以繼之)
王讓(字宗禮益都人幼勤敏好學事親極孝嘗廬墓致湧泉之應洪武末由鄉薦授國子學錄)
(施教以孝為先文皇帝以是擢用簡侍皇太孫讓卑謙自牧而委曲規諷切中事情皇太孫尤禮重之及)
(即位首陞讓為吏部右侍郎)
王彬(字文質東平人洪武丁丑進士為御史巡撫淮揚靖難兵至彬與指揮崇剛共守揚城指)
(揮王禮欲降彬繋之獄外禦内防七日不解甲有力士能舉千斤彬嘗以自隨靖難兵飛書城中有縛王)
(御史者官三品左右憚力士不敢發禮弟宗厚賂力士母誘其子出會彬解甲浴盤中為千戶徐政張勝)
(執送燕軍不屈死之)
鄧璲(高密人洪武辛巳舉于鄉任南和教諭攝縣事靖難兵起璲嬰城固守坐是謫戌興州竟)
(死于配所)
耿通(齊東人洪武壬午舉人任刑科都給事中以諫顯嘗侍太宗御案鎮紙金獅子欲墜通趨)
(正之上謂曰一器之微置于危處則危置于安處則安通曰願陛下安不㤀危天下幸甚上嘉納之尋擢)
(大理寺卿奉詔往安南諭以以小事大之禮由是安南臣服)
王璡(字器之日照人博通經史尤長于春秋初為教授坐事謫遠方洪武末以賢能薦授寧波)
(知府每日四鼓升堂秉燭視事公餘輙詣學課諸生以是諸生誦習母敢稍懈自奉儉約一日饌用魚羹)
(璡怒其妻曰若不憶啖草根時耶命撤而埋之人號埋羹太守聞靖難兵臨江璡造戰艦謀勤王後被逮)
(至京成祖問造舟何為對曰欲汎海趨瓜州阻王師不得南渡爾帝知其廉不之罪放還夀終)
孫恪(鄒平人洪武末官懷柔縣主簿陞知縣清廉為上所知擢福建布政司参議致仕歸載書)
(卷二十車贈遺親友)
李文秀(掖人少居行伍家甚貧父母早亡停柩未葬謂其妻宫氏曰吾終日荷戈焉及虆梩吾將)
(棄戎行業陶甓爾共襄吾勞庶幾吾親之窀穸可冀乎乃夫妻力作三年而墳成洪武二十一年旌表)
李溢(字守謙利津人由太學生官戶部主事清介自持同列者皆忌其峻潔值朝賀假千戶錦)
(衣服之上詰其故具以情對乃賜衣一襲授饒州知府政績著聞尋陞山西左参政)
李蘭(字德馨商河人以藝遊德州遂家焉貲少起其父母同季弟仍居商河乃盡槖為弟市田)
(宅供養而歲時從百里外上衣履食物必躬必親年八十餘卒)
王雲巖(魚臺人少負盛名元季時各偽僭俱徵辟之不就隱居寨山之陽顔其室曰雲巖松屋人)
(因稱之曰雲巖先生)
高咸寧(濟陽人建文中貢入太學靖難兵攻濟南参政鐵鉉守城堅拒時咸寧客鉉所作周公輔)
(成王論射城外請罷兵後被執文皇曰此作論好秀才命官之咸寧固辭不受上知錦衣指揮紀綱與咸)
(寧友善令勸之仕咸寧曰軍旅之事公固知之書生之志于義不可也綱言于上得遣歸杜門謝客年至)
(九十七歲而終)
吳中(字思正武城人永樂初以太學生歴官大理寺少卿至刑工二部尚書太子少保嘗扈駕)
(北狩兼督餉運不絶時營建三陵及京城宫殿皆中董役陞少師卒追封茌平伯賜謚曰榮襄)
王士嘉(字道亨武城人永樂初由國子生歴官員外郎宣德中陞陜西参政清譽大振正統初召)
(為禮部右侍郎士嘉端重詳雅踐履篤實為士大夫所推)
安赤紱(平山衛指揮使驍勇善戰靖難兵起布政司参政鐵鉉調赤紱協守濟南城擊燕將朱能)
(破其軍轉戰東昌復大捷嘗持槊追成祖幾為所中永樂初被械至京上愛其才勇令掌北平都司不屈)
(而死)
何繼宗(字少津德州人少孤事祖母以孝聞幼弟顯宗為祖母所鍾愛因加意撫育延師訪友以)
(冀其成立後弟宦遊京師悉讓祖遺田宅與兄繼宗堅不受因置為公産以贍宗族之貧者)
孔諤(曲阜人永樂戊子舉鄉試上寵異之特賜進士任左春坊中允賜宅一區教皇太子師道)
(嚴正一無所阿上嘉之)
趙紳(歴城人永樂辛卯舉人初授監察御史以直言忤上意出為揚州府同知後思其忠晉山)
(西参議改江西皆卓然有聲以老病乞休詔賜半俸終其身)
王賢(字惟善寧陽人永樂辛卯領鄉薦授鄢陵教諭擢給事中封駁章奏屢稱上意進光禄少)
(卿遷順天府尹嘗以柴炭夫役為民病與工部力辯遂為減之中官有縱其下非法凌辱府屬者賢執之)
(置于法一時京兆肅然卒贈戶部尚書)
賈諒(嶧縣人永樂辛卯鄉舉擢刑科給事中正色敢言務存大體歴陞副都御史敭歴中外一)
(時聲譽特振)
張惠(德州人永樂間任監察御史按雲南嘗設法安撫諸蠻又按浙江處州民聚為盜惠撫之)
(州郡獲安召拜禮部尚書卒于官)
王佐(字孟輔海豐人永樂辛卯舉于鄉為吏科給事中宣宗平漢欲窮治黨與佐力解得免正)
(統中累遷戶部尚書兼吏部土木之役佐從行知事亟竟日跪伏草中請回鑾為王振所遏亡何兵潰佐)
(死之)
朱榮(字仲華沂州人永樂中以都督僉事從張輔征交阯有奮擊功復從輔討平餘黨進左都)
(督充總兵官鎮遼東從北征為先鋒深入破賊加封武靖伯爵卒于軍謚忠靖)
欒瑄(膠州人永樂壬辰進士官刑部員外有中貴逮獄同官顧望不敢問瑄毅然鞫之中貴服)
(辜時大同多事楊士竒薦為大同知府瑄依山為塹設兵捍禦綿亘千餘里境内晏然)
白英(汶上人永樂中命尚書宋禮疏濬會通河英建言曰當築壩戴村遏汶水全流使出南旺)
(則地當水脊建閘蓄洩南可達淮泗北可通漳衛分水之勢莫善于此禮從其言會通河成漕運賴焉舊)
(從祀宋祠今專祀于戴村詳秩祀志)
孟善(海豐人永樂中從征有功累陞都督同知守保定以戰功進封保定侯鎮守遼東卒封滕)
(國公諡忠勇)
李濬(字伯淵武定州人由太學生授監察御史剛直敢言上嘗嘉其質直宣德初高煦將謀逆)
(濬家居密赴京告變且獻平漢之策事定晉濬左副都御史)
許彬(字道中寧陽人永樂乙未進士選入翰林英宗時進禮部左侍郎兼翰林學士文淵閣視)
(事每為帝言陛下當棄過錄材昔唐太宗不罪王珪魏徵輔成貞觀之治又言石亨恃功驕恣寵之太過)
(恐非保全之道亨聞恨甚乃内結太監曹吉祥共擠之遂左遷致仕卒)
韓道揚(字廸菴淄川人父母相繼殁兄弟八人道揚居四而四弟俱幼因議以長兄各撫弱弟一)
(人分典家政而道揚總持其間于是貲産日饒弟各成立乃折産而已獨取其磽瘠者已而諸弟復請合)
(㸑如初惟伯氏諸姪不治生業家計中落道揚復為置産撫其孫漸致豐裕年八十二卒)
吳祥(茌平人學識出衆歴任有能聲累官福建布政司参議卒祀鄉賢祠)
許勉(字自強濮州人志趣高雅恬于仕進自永樂癸卯鄉薦後不一赴公車人服其介會歲饑)
(捐所餘粟麥一千三百石輸官助賑監司嘉其行誼密言于朝賜詔褒美勉曰吾本欲逃名乃適以自召)
(恥莫甚焉乃悉散家財于親族鄰友而并焚其籍)
薛理(歴城人永樂甲辰進士授行在戶科給事中宣廟初中官驕横論劾剴切出為湖廣衡州)
(知府有惠政在郡數年以疾乞歸)
戴綸(高密人由人材進階侍郎永樂中仁宗為太子好畋獵綸以侍讀累諫不聽因具奏帝召)
(太子謂曰汝平生與誰相得對曰戴綸成祖示以所奏太子銜之及即位詰問前事綸乃抗聲辨論辭益)
(激切上怒命錦衣衛箠殺之天下聞而悲焉)
孔公朝(曲阜至聖裔居家以孝友稱永樂時知寧陽縣愛民如子凡所設施惟民是便坐與同僚)
(飲酒忿爭並遣戌部民叩閽乞還皆不許宣德四年詔求賢有以公朝薦者寧陽人聞之又相率叩閽請)
(公朝再任帝謂尚書蹇義曰公朝去寧陽已二十年民奏乞不已此非良吏耶可即與之後卒于官)
張敏(黃人四歲能讀孝經與衆兒分食桑椹留紫者袖之曰歸以奉母鄉人以孝童稱之後官)
(石阡同知以道遠不得迎養築室于署之東偏曰思親堂朝夕焚香拜謁)
馬愉(臨胊人宣德丁未進士及第累官至禮部右侍郎贈翰林大學士禮部尚書有澹軒文集)
(行于世)
郭文顯(德平人以鄉舉任虞城令積俸足供饘粥即以祖遺田宅盡讓弟文獻又念弟郊居不得)
(常歡聚因于城市别營一第時相過從兄弟怡怡垂四十年無間寒暑)
周大備(字文郁金鄉人以孝友著聞又敦族睦黨建橋梁平道路樂善不倦子永春貴封禮科都)
(給事中)
秦自然(鄒人兄弟三人同居共㸑至曾孫四十人男女百餘口從未聞詬誶聲有司匾其門)
薛祿(膠州人起伍卒從燕起兵累功封陽武侯仁宗即位加太子太保宣宗初佩鎮朔大將軍)
(印畱鎮薊州賜詩以山甫南仲為比祿勇而好謀戰必勝善撫士卒人樂為用靖難諸功臣張玉朱能及)
(祿三人為最而祿逮事時朝歴鎮邊閫巋然為時宿將卒贈鄞國公諡忠武濟寧人郭義亦以軍功與)
(禄同日封安陽侯)
孔賢(平隂人宣德間為旌德丞時土寇猖獗攻城縣僚惶駭賢曰受朝廷爵自宜死朝廷事登)
(陴固守城䧟死之旌德人立祠祀焉)
孫忠(字主敬鄒平人兒時遘危疾冇神藥療醫之異長入國學歴仕主簿及鴻臚序班後以女)
(貴授都督僉事宣德三年封忠會昌伯忠益卑謙慎抑正統時祭酒李時勉忤王振枷于國學無敢救者)
(忠以生日宫使来頒賜婉曲附奏時勉得釋年八十五卒贈會昌侯謚康靖)
劉昱(武城人初任吏科給事中累官交阯右参政交阯叛命尚書劉儶黔國公沐晟征之昱時)
(参贊軍務被圍不屈與儶同死之)
馬豫(臨清人宣德癸丑進士歴官大理寺副英宗北伐豫疏諫不從願隨駕督軍及六師潰于)
(土木豫死于陣天順復辟憫其忠贈寺正)
王晟(字景昭鄆城人正統丙辰進士歴官浙江按察使僉事時山賊陳鑑湖等哨聚浙東晟率)
(壯勇進剿不克被刺于破橋事聞贈布政司参議官其一子)
李秉(字執中曹州人正統丙辰進士授監察御史景泰初以僉都御史總督邊防慎斥堠簡軍)
(實劾退不才弁伍兵民無不畏服後以功加太子少傅入為吏部尚書請託不行忌者日衆遂致仕歸)
孫遇(福山人正統丙辰進士嘗守徽州府政尚慈惠不務炫赫徽人至今思之官至江南布政)
(使)
張錫(字天寵日照人幼與母居西巖色養四十餘年老而彌篤生平愛讀歸去来詞每日必朗)
(吟一過人或問其趣輙曰堯舜在上尚有巢由人生各適其志靖節真吾師也)
趙永祿(莱蕪人太醫院吏目性質樸而樂施予專重儒行嘗捐腴産百畆作學田以贍士歲饑又)
(出粟百餘石以助諸生之貧者捐城宅為義學脯修膏火獨力任之)
侯志勝(章邱人家貧甚有沂州解戶遺銀百兩志勝拾以報官解戶欲中分之志勝不可官為給)
(賞志勝亦不受因給匾旌之志勝懸于戶内而逃曰吾命當貧窮凡名與利皆身外物也)
閻寬(字德原樂安人正統壬戌進士授監察御史正色立朝彈劾不避權貴深為錦衣指揮馬)
(順所忌出按湖廣墨吏多解綬去事竣還朝以中傷下錦衣獄馬順逞宿憾逼公誣服編戌鐵嶺卒于戌)
(所子江登成化辛丑進士克世其家終戶部主事)
解延年(棲霞人正統壬戌進士授戶部郎中出知順慶府政先德化郡民祠之著有物類稿)
廖興(曹縣人好施與有蔡嫗者老無所依養之終其身江西楊賈以女質錢焚劵還女正統中)
(大饑流民孫士能等逋聚于曹哭聲振野興憐之出糧賑贍有司將驅遣出境興曰官府懼流民為患逐)
(之是也然以數十百瀕死之民驅廹逬斥必死無疑矣有司為之少緩遂給以楮幣使詣闕陳情俱得占)
(籍由是存活者千餘家歲時輙相率詣興家祝謝興必燕勞之)
王允(歴城人正統乙丑進士官左布政使父母歿各廬墓三年時先後廬墓者有同里馬朝才)
(庠生李萃章邱劉淙吕東藩胡芳印李去垢李岐王尚景鄒平高欒王勝辛恕淄川王政長山張得成王)
(省身許嗣聰新城張成勲齊東孫從善韓伍濟陽李林羅嘉言肥城趙讓青城游學石守清德州張泰尹)
(綸李珊陶良德德平吕韶王宗仁商河朱銳賈斌泰安張翼蔣茂張應召長清李盈魏天夀莱蕪吕民望)
(許國光亓經綸陽信田洫李隆尹宗舜樂陵王祉宋應麟羅泂孫應元楊爾修濱州孟拳孟卿高朝相利)
(津許棠霑化朱孟可蒲臺沈作肅禹城張學詩韓永昌陵縣張讓皆以廬墓旌表詳各州縣志中)
王九成(蓬莱人與兄九澤同居事之甚謹嚬笑必嚴取予不苟鄉人皆化其德鄰人有相䦧者頃)
(之必相戒曰勿令王九成弟兄知也)
曹凱(字宗元益都人正統乙丑進士授刑科給事中英宗北狩凱力諫不從後乘輿果䧟凱聞)
(之慟哭竟日聲徹禁庭景泰中遷左給事中遇事敢言帝皆嘉納擢浙江右参政天順時武清侯石亨以)
(向曾被劾遂修前憾謫凱衛經歴卒)
馮昱(字景陽濮州人正統丁卯由鄉薦歴官監察御史時錦衣衛指揮門達怙寵多不法昱抗)
(論之遂伏誅遷河南副使時周藩承奉督民租過急民將為變省臣不敢問昱曰事發而可逃其責乎且)
(重其罪也奔告于王王不省乃單騎率健卒數人縛首惡者寘于獄仍疏于朝而論遣之羣情乃定先是)
(決河議塞動費數十萬昱建順導之策隨勢棄地不與水争河患亦漸息)
史延齡(號松軒曹州人好稽古工聲律以貢授青州訓導著有野史集)
劉珝(夀光人正統戊辰進士累官太子太保戶部尚書兼謹身殿大學士學問純正品行端方)
(憲宗即位簡入内閣持公秉正上雅重之年六十以親老致仕居家更加孝謹宗族鄉黨無間言嘉靖初)
(卒遣官致祭上親撰其詞曰忠裨于國孝表于鄉允為一代名臣無忝五朝元老)
尹旻(字同仁歴城人正統戊辰進士由翰林改刑科給事中尋進通政司参議以旱遣祀海岱)
(禮成即雨持節封安南一切餽遺盡却又從王師總餉陜西亟蒙奬賚尋擢吏部侍郎進本部尚書侍經)
(筵累加太子太傅旻素饒學識尤精于鑒料人夀夭成敗皆竒中所經銓注者雖稠人小吏閱數年猶識)
(其名而持衡公正一私莫撓京師謠曰公道不如王恕選法不如尹旻銓政之服人如此)
儀銘(高密人尚書智之子天性孝友由兵科給事中陞翰林院編修宣廟實錄成陞侍讀正統)
(間北兵犯順謀謨征伐之力居多轉南京禮部侍郎遷兵部尚書兼太子太保卒贈太師謚忠襄)
田疇(單縣人以歲貢官鴻臚寺序班正統時隨駕北狩死于土木)
劉忠(字攄誠濮州人景泰時授監察御史累官山西参政時三晉薦饑民嘯聚垣曲山下剽掠)
(為害省臣議發兵勦之忠曰此廹于饑耳可撫而下也乃單騎入山諭以禍福衆羅拜感泣遂為良民垣)
(曲以安以前後勞績陞都御史巡撫延綏夷人咸服以疾請致仕歸卒予祭葬)
秦紘(字世纓單縣人景泰辛未進士授南道御史以劾中官忤時貴屢謫再起陞副都御史巡)
(撫陜西以擒治秦府横校秦王奏紘欺蔑逮獄命内官籍其家止得黃絹一疋故衣數件上親閱之嘆曰)
(紘貧一至是耶詔釋紘且賜萬鈔旌其廉調撫河南汪直以事過河南紘不為屈且疏奏直沿途騷擾狀)
(直還京上示紘疏直叩頭伏罪仍稱紘賢不置及總制兩廣劾論柳景賍私褫景爵景挾戚畹摭事誣紘)
(亦被逮臺諫及王恕交章申救起為戶部尚書都御史風采益峻臺綱肅然卒謚襄毅)
孔公恂(字宗文至聖五十八世孫景泰甲戌舉會試聞母疾不赴廷對禮部具言其故乃召之日)
(午不及備試卷命翰林給以筆天順初大學士李賢言公恂大)(既登第即丁憂歸人後宜輔導太子)
(帝喜授東宫侍講憲宗即位進大理卿公恂曰臣世儒家不通法律乃復詹事官後遷南京詹事久之卒)
孔鏞(字韶文曲阜人至聖五十八世孫景泰甲戌進士初知都昌縣改連山時猺獞肆掠為民)
(害鏞招撫全活甚衆以薦遷知高州府先是守者無大略民冇避寇来者輙疑為賊應閉之不納皆為賊)
(所害又以疑似屠戮城中人賊以是激怒其衆率致城䧟鏞加意撫綏流亡歸附日衆城不能容於東北)
(隅築新城以居焉又賊酋長馮曉等分屯化州諸洞鏞單騎入其寨諭之降賊皆次第納欵遷按察副使)
(尋改廣西布政使貴州史巡撫便宜行事鏞按)(平部苗叛擢鏞右副都御得通賊諸指揮皆許其擒)
(賊自贖遂得其魁磔之境上羣苗懾服邊境以安宏治初召為工部侍郎行至當陽病卒年六十三卒時)
(日正中有白氣自舟尾上貫雲表一大星熒熒然人目為孔鏞星)
殷衡(字克平曹州人景泰中舉鄉薦充德莊王伴讀所著有蠢菴稿)
楊浩(濟寧州人景泰中由鄉舉入國學除河南鹽運判官未行值中官興安請帝建大隆福寺)
(成刻期臨幸浩抗疏切諫帝乃止由是聲名藉甚後累官右副都御史巡撫延綏)
李森(字時茂歴城人天順丁丑進士授給事中有直聲每奏事先舁棺于外以疏斥萬妃家人)
(驕横謫定州同知卒)
于懋(莱陽人天順丁丑進士任工部主事調文選郎故舊求美職懋以國憲公道謝之由河南)
(参政改廣西参議諭其子曰吾當畢命炎荒以圖報稱後果以勞瘁卒於蒼梧)
李綱(字廷張長清人天順丁丑進士初授御史出按南直浙江風裁甚著陞左僉都御史督漕)
(運二年卒平江侯陳豫素與有隙聞其殁即館檢笥篋惟圖書數卷而已上知其忠清賜祭葬如例)
張昭(蒲臺人嘗為縣曹椽赴京補前衛右千戶所司吏英宗復辟石亨曹吉祥等恃功驕恣濫)
(拜武爵三千員昭舉劾之權貴仄目直隸山東大饑賑貸不行昭疏陳六事上嘉納呼為小吏張昭任南)
(昌府司獄學士張元徵謂之曰子昔兩疏位卑而議論甚高官小而事業則大可以錄諸金縢令名無窮)
(矣)
魏元(字景善朝城人天順丁丑進士授給事中時憲宗妃萬氏兄弟怙寵恣肆元抗疏論之章)
(十七上不報詣殿庭免冠泣諫由是諸萬稍自斂束慈懿皇后崩時議以為不當袝元與給事中徐恪交)
(章論辨卒得成禮後忤輔臣出為福建右参政母喪歸里廬墓三年事聞旌表)
李綱(字大振長清人天順丁丑進士授監察御史時中官曹吉祥欲庇一指揮庶奪嫡蔭綱疏)
(阻之出按寧藩削護衛軍士再巡湖廣有總兵遺以千金綱却之仍糾其罪屢進僉都御史巡撫順天禦)
(邊有功致仕卒)
丁泉(汶上人以軍功授福建都指揮僉事上杭賊起攻破城邑巡按御史伍驥督泉進剿深入)
(遇伏俱為所害成化中詔並祀褒忠祠)
陳達(字兼善日照人天順甲申進士以主事出知懷慶府境有巨盜達單騎往諭遂散有故人)
(密以金託者其人死召還其子鄉人以為難)
郭璽(字文瑞城武人天順甲申進士由翰林官工部主事忤中官黃順奉旨搜其家圖書而已)
(上怒責黃順而書其名于御屏)
馮續(字承宗昌邑人天順甲申進士初授兵部主事守山海關劾奏巡撫奪其官遷郎中章凡)
(數上及賑陕右饑民賴以全活者甚衆累官陜西巡撫都御史)
官廉(字汝清平度州人天順甲申進士歴官戶部郎中為人剛介景州等處民田萬頃界接東)
(宫莊田為内侍冐占遣廉往勘内侍語廉曰田如歸我講官可得也廉曰以萬人命易一官吾弗為也以)
(所占田盡歸于民)
張文昭(字應奎平山衛人天順甲申進士歴刑部郎中讞決疑獄著平反聲擢河南副使進僉都)
(巡撫雲貴懷来綏輯羣苗歸心宏治初召協理内臺時中外憚其威稜會丁母憂歸卒于家)
范應奎(益都人五世同居孝友著于鄉里)
張海(字文淵德州人成化丙戌進士由戶科給事中四遷至順天府尹六年至兵部右侍郎時)
(哈密王陜巴為土魯番所執上命海偕都督同知侯謙往共經略海至甘州揣度形勢奏言宜絶土魯番)
(之貢使遷哈密餘人居苦峪城待其自斃言者是之)
佀鍾(字大器鄆城人成化丙戌進士歴官戶部尚書嘗按淮浙激揚釐剔所至有聲還臺舉劾)
(不避權貴撫浙南以擇廉吏杜侵漁為要務節財裕國為一代名臣)
郭鏜(字子聲恩縣人成化丙戌進士擢兵科給事中南郊甘露降大臣欲稱賀鏜力陳其不可)
(河湟兵勿解奉詔經略因陳備邊三十策上嘉納之轉僉都御史巡撫宣大奏置平虜城以備捍禦中官)
(之不法者咸劾去之尋改遼東坐匿虜事追論奪職謫知射洪縣終雲南按察司僉事)
蔣昺(字克明丘縣人成化丙戌進士授行人司擢貴州道監察御史遇事敢言當時與靈寳許)
(進齊名奉命巡鴈門關值中官汪直用事往謁者皆趨跽昺獨長揖不屈直大怒捃疏中語矯旨廷杖謫)
(四川建昌衛知事移令長洲縣有善政芝草生庭尋擢湖廣按察司僉事平生鯁亮以忠義自負母卒廬)
(墓慈烏萬餘日馴其側里人稱為孝感)
劉奎(字士元高唐人成化丙戌進士歴官監察御史出按蘇松以直道左遷黃梅丞丁母憂遂)
(屢薦不起著有強勉集)
李芳(利津人成化丙戌進士歴官刑部郎中才識明决折獄平允陞大同巡撫致仕)
王蘭(字惟馨曹縣諸生有聲庠序會其師逮獄蘭曰有師不能救何以立天地間乃引罪代之)
(因降吏後為巡檢冡宰李秉稱之曰古君子也願以女妻其子珣蘭曰田舍翁敢與公卿為儷哉秉曰王)
(君能為人所不能為吾不如卒以女歸珣珣後舉進士官右副都御史)
劉温(德平人為名諸生篤志古學不攻舉子業教授生徒成名者輙戒之曰爾慎勿稱劉德平)
(之徒為他人覓破綻其操行清介類如此)
桑春(字景新濮州人以書經中成化戊子鄉試為袁州推官持心寬厚以經術飭吏治多所平)
(反春好春秋令子溥受學于安福阮先生聽其指授著春秋微意藏于家而濮人李鎮治易吳思忠治毛)
(詩陳綸治尚書皆有名于世)
王珣(字德潤曹縣人舉成化己丑進士仕至寧夏巡撫進階通議大夫所著有奏稿十卷南野)
(詩稿二卷)
熊佑(字良佐博興人成化己丑進士任鎮江知府歲大祲奏捐逋稅出官儲米以煮糜賑饑全)
(活無算修練湖石堰以便蓄洩鑿通陳瀆等港以殺丁角延陵諸水開爛泥洪以溉吴家沙田若干頃其)
(屬三邑徭戶親加編審人不得上下其手興學校舉孝廉範銅為祭器以嚴廟享三原王端毅公巡撫江)
(南薦佑有治行)
李介(字守正高密人成化己丑進士擢監察御史以直諫被廷笞累遷僉都御史巡撫宣府尋)
(詔入佐院事清簡自持時稱得體進兵部侍郎值北寇犯邊奉命督軍至則宣揚威德召募訓練前後計)
(上邊事二十餘條皆切實用卒贈兵部尚書)
李晟(字孔陽濮州人成化己丑進士初令宜陽召授監察御史慷慨有經世志喜談兵尚書王)
(恕竒其才宏治癸丑會有邊警以廷臣薦詔改都察院照磨往参謀大同軍事鎮巡大臣器重之已遷鄖)
(陽府同知卒非其志乃因上書當事者惡其語直遂予告年八十餘卒所著有六經舉要經世通略平戎)
(兵式安攘六論晟性聰悟異常自比諸葛武侯每議論旁若無人)
楊光溥(沂水人成化己丑進士歴刑部郎中魏國公兄弟讐訐累年不竟上命理之一旦俱釋賜)
(寶楮陞副使致仕著剪燈𤨏談沂川文集素封亭稿梅花集傳于世)
袁瑶(文登人成化間以歲貢知高安縣值華林賊起捍禦有方以膽略著名奉檄征醴泉洞賊)
(瑶身先士卒大戰良久官軍少却賊四面乘之瑶歎曰吾得死所矣其子鳳翔亦從軍見父急馳騎赴之)
(父子皆殁于陣高安立祠祀焉)
王璟(字廷采沂州人成化壬辰進士除登封知縣擢御史凡所論列悉關大體讞獄不泥成案)
(率多平反累至右僉都御史總理兩淮鹽法通變革奸私販屏跡浙東大饑被命賑濟條上經畫要宜十)
(事奏省杭湖軍粮三十餘萬石所活四十萬人改巡撫保定疏陳地方事宜并乞罷皇莊名目以蘇民困)
(又請斥罷諸璫田土上皆嘉納之)
劉鵬翀(鄒平人父開文為江西南瑞道兵變徇節鵬翀以難廕補光州知州蒞任三月即辭職隱)
(去家人不知其所往後數年隣人于近邑逆旅中見之則黃冠野服也馳語其叔往見之若不相識者叔)
(責之曰棄官可矣寧忍不一省父母丘隴乎乃相感泣還家拜掃冡墓親為之負土種樹踰月復去莫可)
(蹤跡)
張中發(淄川人與弟至發皆為諸生從學泰山李少崖後弟貴至少保而中發緼袍茅屋不改儒)
(素凡弟所寄奉之物則另置一室封識宛然每酒酣濡墨奮腕疾書字可方丈得之者珍逾什襲及殁人)
(稱之曰石隱)
張鼐(字用和歴城人成化乙未進士為監察御史抗疏劾李孜省出為郴州判官孝宗即位起)
(為河南僉事值黃河泛漲督治有功汴民立生祠祀之累陞都御史入掌院時劉瑾竊權有吏殺人賂瑾)
(求免鼐不從遂改南京尋逮獄削職而歸瑾敗復官學者稱為栢山先生)
張賓(字廷賓單縣人成化乙未進士歴官至南京光祿寺卿公正廉明論事獨持大體為御史)
(劾太監蔣琮肆惡專横為江西廉憲抑制寧藩不受請託正德中補大理寺卿時逆瑾專政賓守正不阿)
(致仕)
敖山(字静之莘縣人登鄉試第一舉成化戊戌進士仕至江西提學副使江西故多文學山采)
(摭經史百家之疑及古今事勢變故之難彙為文目以策諸生其說多先儒所未及士張目不能置對晚)
(年日手皇極經世一編妙契邵雍不傳之旨所著有先天手冊燦然稿)
劉濓(臨清人成化戊戌進士累官廣西左参政時鬱林寇起濓率官軍進勦有功卒之日囊無)
(餘資左布政舒清濟之始獲歸家)
魏紳(字廷佩曲阜人母卒廬墓三年成化辛丑進士官刑部郎中訊廣西冐外戚事有聲遷都)
(御史值歲旱奏免民稅四分之一官至侍郎)
張天瑞(字文祥清平人成化辛丑進士官翰林編修博極羣書為詩文宗匠遠近走請無虚日)
許銳(登州衛人成化辛丑進士為監察御史孝宗初中侍梁芳軰擅權亂政銳再劾罷之以修)
(省事劾罷閣臣劉吉徐漙監寺李興郭鏞等及按古北口條陳時政十二事改按南畿以星變上言彌灾)
(八事後出僉山西按察使)
趙亮采(齊河人成化甲辰進士歴官長蘆運使連丁内外艱廬于墓側朝夕哭奠每奠則慈烏數)
(十翔集墓間至秋桃李重花人以為孝感所致)
丁珝(霑化人成化甲辰進士由戶部主事出為雲南副使正德中劉瑾使人招之珝笑曰天下)
(焉有男子而為婦人愚者乎瑾大怒矯旨逮獄瑾誅得釋未及起用而卒)
謝綬(字朝章朝城人成化甲辰進士累官南京御史時宦官蔣琮恃寵恣肆起第鑿金陵雨花)
(臺綬劾之琮竟死獄中按兩浙織造羅綺費鉅萬悉奏止之進職湖廣副使逆瑾惡其剛正密劾綬罰穀)
(千斛尋陞僉都御史巡撫雲中練軍士理屯田增池塹逐貪暴軍聲大振卒賜祭葬)
藍章(即墨人成化甲辰進士擢監察御史彈劾不避尋轉左僉都御史忤逆瑾左遷撫州通判)
(瑾敗復起巡撫陜西時有巨寇攻掠州邑章選將練兵殱其首惡餘黨悉平陜西祠祀之官終南京工部)
(侍郎)
王敕(字嘉諭歴城人成化甲辰進士仕至南京國子監祭酒博極羣書所著有五經通旨漫遊)
(雲芝諸稿大成樂譜)
崔文奎(字應宿新泰人成化甲辰進士由刑部主事累官南京工部尚書仕宦二十年粗衣菽食)
(一如諸生致仕歸曰與農夫牧䜿較晴量雨人亦㤀其為貴官長者也卒贈太子少保諡康簡)
梁璽(字朝用聊城人成化甲辰進士為戶部主事督中都軍儲袪宿弊公出納時稱職民曹者)
(以璽為最)
武衢(沂水人成化甲辰進士任行人選監察御史疏劾夀寧侯驕横忤旨落職歸弟衛亦由進)
(士任檢討歴陞翰林學士侍講經筵積勞卒賜卹廕有加謚文恪)
朱雄(泗水人自高祖僎至父春凡五世同居詔建坊旌表)
許進(長山人家富而好義正統初出粟一千石賑饑天順初賑麥一千斛成化間又賑粟二千)
(二百石前後皆賜詔旌表卒之日焚劵而終不知其數)
趙鑑(夀光人以軍籍隸京成化間領山東丙午鄉薦弘治初登進士令蕭山創丁田相折之法)
(痛改時弊監司檄郡邑以為式累陞至陜西布政改大理卿嘉靖初擢南京刑部尚書尋改北部所至以)
(剛嚴稱遇事執法略無顧忌人多服之尋以老疾乞致仕去上賜詩及勅詔馳驛歸卒謚康敏)
王用(安丘人成化丁未進士授行人擢監察御史侃直不阿時人以其面黑號真鐵面御史紀)
(功西陲將帥憚服後陞夔州府知府致仕而歸卒)
毛紀(字維之掖縣人成化丁未進士授翰林檢討歴官禮部尚書兼大學士入閣典機務武宗)
(南狩紀居守屢上疏懇請回鑾武宗崩同楊廷和等擒江彬定策迎立世宗後以議大禮忤旨求去既歸)
(杜門不出卒之日諸子析㸑屋止數椽地不過數十畆至不能自給焉卒贈太保謚文簡)
劉約(字博之東阿人成化丁未進士累官河南参政時藩邸奪民田捏以墾荒奏請約反覆論)
(辨竟持不予民因指其業曰劉公田)
王衮(字補之曹縣人嘗為金吾前衛指揮使以貲雄于鄉好賓客樂施予每置酒高會抵掌掀)
(髯意洒如也嘉靖間河決灌城水既去而西南隅積水叢菹有巨蟒平阻為害衮直前逼視蟒突起繞衮)
(身三匝衮扼其吭而殺之一城傾動既而河役繁興衮輸粟千石學宫圮以伍千金重葺之衮年八十子)
(孫多賢者)
張景(招遠人四世同居鄉評重之)
李惟則(利津人為邑諸生事母至孝母病思食鹿脯家貧不能得引刀割股給以丁祭胙餘母食)
(之而愈是時同郡以割股稱孝者齊東趙完濟陽張思明肥城温安長山王得兒陽信商宗禮王進賢濱)
(州張茂蒲臺崔致中皆後先争效載于各州邑志中)
韓智(字愚甫滋陽人弘治庚戌進士授給事中在諫垣十餘年議論明剴有賈人附會貴戚侵)
(併鹽利智抗疏劾奏聲動朝廷他所陳說如正心任賢愛爵賞節財用之類多見採納嘗勾稽宣府邊儲)
(尤稱明審)
王憲(字維綱東平入為監察御)(弘治庚戌進士授阜平知縣巡按蘇松諸郡時有豪貴怙)
(勢暴横鄉里憲發其罪狀置之法一方肅然歴撫鄖陽大同寇入應州憲勅所部斬獲甚衆捷聞賜緋魚)
(晉戶部右侍郎改佐兵部宸濠謀逆扈駕親征經畫軍需所在節省車駕久駐留都輔臣共請回鑾憲之)
(力居多明年晉本部尚書嘉靖改元以本官兼左都御史總制三邊濟農入寇調集兵馬分屯要害授以)
(方略戰于細溝堡五日四捷俘獲甚衆璽書褒奬進太子太保乞休卒贈少保謚康毅)
叢蘭(字廷秀文登人弘治庚戌進士授戶科給事中指斥權奸無所顧忌嘗疏時務十事劉瑾)
(大惡之落職瑾誅後擢戶部右侍郎總督粮儲未幾江漢盗起改勅專掌巡撫兩淮大饑奏留運粮數萬)
(石立法賑貸活萬餘人以工部尚書乞歸卒贈太子太保)
孟鳳(曲阜人弘治庚戌進士以監察御史改懷慶知府歴都御史轉督漕事值武廟親征宸濠)
(鳳區畫有方民不勞費累遷刑部尚書卒贈太子少保)
杜玧(字仲純滕縣人弘治庚戌進士以知縣擢部郎出為山西僉事時大寇劉六等攻破壺關)
(都御史檄玧守沁州玧塞險隘繕城池治兵器幟簡練士民軍聲頗振賊由他道引去沁境乂)(旗良)
(民為賊所擄者乘間逃歸有司輙捕論之欲以為功玧悉出之定襄有饑民千餘匿山谷中有司以叛聞)
(玧畫方略撫之數月悉定因與巡撫不合引疾歸屢徵不起)
公勉仁(號西埠蒙隂人弘治庚戌進士授行人陞太僕寺少卿正德初忤劉瑾左遷四川参議勦)
(蜀寇有功陞都御史巡撫大同邊勲甚著尋丁内艱起撫鄖陽卒于官)
高廸(字允德膠州人弘治壬子鄉薦令良鄉遷宛平會京輔災上疏蠲田租之半進太僕丞奉)
(使宣大二鎮守臣贐百金却之守臣曰例也廸曰以今之却為例于後不亦可乎人服其廉介)
王紹(字繼宗曹州人弘治癸丑進士授太常博士擢御史巡撫貴州蠻寇劉五支黨復聚紹單)
(騎以大義諭之衆皆羅拜解散時閹瑾忌紹出為山西副使累官光禄寺卿致仕值歲大疫紹捐貲撫恤)
(存活者什之七)
王崇文(字叔武曹州人寧夏巡撫珣子弘治癸丑進士授翰林庶吉士改部郎武宗即位遣中官)
(織造因討長蘆鹽萬二千引鬻銀買料崇文執奏内監憚之歴山西参政壼關盜起將發兵勦之崇文戒)
(勿輕出諭以禍福多所解散因擒其首惡餘黨悉平陞右副都御史巡撫保定引疾罷卒賜祭葬)
王崇獻(字季徵曹州人崇文弟弘治丙辰進士選翰林院庶吉士改禮部主事以逆瑾擅權引疾)
(告歸瑾銜其避已因事削籍瑾誅改兵部主事時山東江浙巨寇稱亂崇獻條陳六事悉見採用西北寇)
(警總制薦崇獻往禦之乃先聲搗巢棄馬用步筭無遺策尋陞郎中奉命徵南直浙江驛傳役銀盡革積)
(弊累官左僉都御史巡撫寧夏乞歸)
王時中(黃人弘治丙辰進士令郾城擢御史抗疏論劉瑾遣戌鐵嶺衛瑾誅起為四川按察使尋)
(擢都御史巡撫寧夏發丁夫鑿漢唐故渠以利民與虜騎遇興武營斬首三十餘級捷聞賜蟒衣玉縧旌)
(其功嘉靖初進兵部尚書上幸武英殿時中進講豳風一章辛卯星變條上六事嘗訂左氏公穀春秋所)
(著有海山集藏于家)
劉翔(郯城人弘治間由太學生上疏論時政得失上嘉納之官刑部決獄平恕陞福建副使舉)
(劾悉當有詩集傳世)
邊貢(字廷實歴城人弘治丙辰進士授太常博士時年二十一孝宗嘗目為少年官人繼擢兵)
(科給事中峻直敢言無所畏避孝宗崩特劾張瑜劉泰等用藥之誤又劾保國公朱暉太監苗逵等用兵)
(之失詞義凜然改太常寺丞既而逆瑾擅權貢不能屈禮遂出守衛輝荆州二郡貢隨地盡職治行復為)
(天下最擢山西河南提學副使俱號稱得人以内外艱兩更重憂成疾嘉靖初詔起為太常寺卿累陞南)
(刑部侍郎進南京戶部尚書裕課經邦和衷詳慎後以疾乞歸偶遭回祿焚其所藏書數萬卷仰天大哭)
(遂致病篤而卒)
郭東山(字魯瞻掖人早孤事母篤孝弘治丙辰進士知濬縣行取監察御史以劾宦豎忤逆瑾下)
(獄免官瑾敗起擢四川僉事持法廉平征鴇賊有功陞副使平楚亂陞四川右参政致仕)
耿明(字晦之館陶人弘治丙辰進士授監察御史論列無所避忌巡按雲南周行菁刺間以遐)
(徼有司多不檢露章劾奏數十人有民家子為妖巫魘死復甦事發巫論死有司以謀殺未果矜之明曰)
(此輩妖術所殺不知幾何人不當宥亟命戮于市遠近稱快正德間逆瑾用事同十三道公疏紏劾遂為)
(所忌出知湖州府賑貧救灾摧暴扶良以治行最起擢江西参政督餉佐兵剪除羣盜功成不受賞尋以)
(疾乞休)
李昆(字承裕高密人贈兵部尚書介子弘治丙辰進士以主事累官陜西按察司僉事分巡漢)
(中值流寇猖獗昆督兵討之至西鄉河口乘賊半渡親冐矢石追擊至瓦房溝斬首千餘級隨命督陜西)
(學政尋擢右副都御史巡撫甘肅昆雅善兵法時莊浪常被邦卜之擾昆遣兵抵巢穴斬其首惡莊浪岔)
(口賴此以安陞兵部左侍郎予告歸)
李瓚(字宗器濮州人弘治丙辰進士授刑部主事陞通政司参議以不屈劉瑾降饒州通判累)
(官都御史整飭薊州等處邊備兼巡撫順天經略東西二路築長峪鎮邊二城募兵設隘勞績著聞繼為)
(工部侍郎總理河道會礦賊起勦平之改戶部晉尚書卒贈太子太保)
于時(東阿人生數歲而孤育于兄隆及長事兄嫂如父母兄嘗以誤傷殺人坐重典時走憲司)
(號泣請代且言已生數息兄尚無嗣願代兄死無絶兄後憲司憐而請于朝得並釋後數年詔發東省六)
(郡丁男戍甘肅兄隆名在籍中時曰死尚可代况遠行乎遂言于吏而代之行鄉人嘆服)
趙秉倫(字宗道蓬莱人弘治己未進士知咸寧縣卓異徵拜御史孝廟賓天首建議以送終大事)
(延訪初政皆宜嚴肅劾諸近臣哭臨䙝慢之罪糾正勲戚侵田條奏邊務悉見施行以父艱去任而卒)
張文錦(安丘人遼東廣寧衛籍弘治己未進士授戶部主事忤劉瑾罷官設教泰山後瑾敗累遷)
(安慶知府正德間宸濠反欲趨南京道經安慶文錦與都指揮楊銳誓死固守令軍士鼔譟登城大罵濠)
(怒遂督衆攻城城上矢石如雨賊不能克濠令人持書入城諭降錦手斬之會王守仁據南昌濠還救圍)
(乃解濠擒擢太僕寺卿尋陞都御史巡撫宣府)
陳九疇(字禹學曹州人弘治壬戌進士除刑部主事有重囚越獄九疇獨挺槊逐得之因以武健)
(知名歴郎中遷肅州兵備副使練卒伍繕營壘預知土蕃必叛當其遣人乞和密稔其遺書内應之計乃)
(執其姻黨及来使付獄并僇通事毛鑑賊知計不行遂拔帳走尋因譖逮獄世宗立起九疇為陜西按察)
(使隨巡撫甘肅時土魯番復大寇肅州九疇自甘晝夜馳入城更出兵擊之悉走土番有在京者因蜚語)
(肅州之圍皆由九疇激變而桂萼又欲緣此以傾之竟具獄刑部尚書胡世寧極言論救以為文臣之有)
(勇知兵㤀身殉國無如九疇者帝卒中桂萼言謫戍極邊十年乃赦還)
李廷相(字夢弼濮人尚書瓚之子也弘治壬戌進士授翰林院編修正德初逆瑾擅權惡其不附)
(已改兵部主事後瑾誅歴翰林院學士經筵講官武宗遊獵廷相極講百姓足君孰與不足章剴切詳復)
(上為感動亟稱曰真學士嘉靖初歴南京戶部侍郎陞尚書卒諡文敏)
徐暹(字進甫歴城人弘治壬戌進士任給事中正德初疏劾劉瑾竊柄械繫下獄榜笞幾死落)
(職家居凡七載足不入城市瑾敗復起為山西僉事尋陞副使以勞卒于官)
高顯(濮人弘治壬戌進士知魏縣擢給事中時逆瑾用事顯首論之出為湖廣僉事平諸蠻洞)
(功第一)
何亮(登州衛人弘治壬戌進士為廣宗令時河決亮曲為疏引水不為患調陜西咸寧秦俗婚)
(姻尚財利亮諭以禮民多從之)
郭天錫(字承之福山人幼孤事母以孝聞舉弘治甲子鄉試任靜海令廉明愛民會武宗南狩中)
(貴前驅旁邑爭賂焉天錫獨素手見前驅怒撻之邑民爭以身蔽巡方御史薦其有治才陞徐州守值歲)
(荒亡命嘯聚衆議勦天錫挺身撫諭盜果降後為刑部郎中卒)
劉田(字伯耕東阿人弘治乙丑進士授元氏知縣為治嚴明不阿權貴時劉瑾用事遣中官二)
(人刺事畿内所至長吏皆郊迎及入元氏坐傳舍召令田駕車雍容傳呼而入二人不為起田厲聲曰咄)
(閹何不為長者下坐二人大愕起呼其徒欲辱之田前提其一人擲堂下召吏縳送獄將上書請之二人)
(蒲伏求解久乃得去走白真定知府知府大恐以千金為謝不使田知也時郡邑多獻生物元氏得白兔)
(送縣田笑曰令豈獻白兔者耶已召為戶部主事稍遷員外郎正德丁丑命督浙江漕運時漕政久廢有)
(司催科後期軍衛多所需索田悉繩之以法卒于官)
張茂蘭(字德馨章丘人弘治乙丑進士任鉅鹿任邱二縣在任邱時值歲饑茂蘭勸富室助賑民)
(無失所適霸州盜起相戒不入任境累進至戶工主事餉軍遼陽監兊臨清𣙜稅九江一無染指後因命)
(督宣府粮儲辭以疾被劾降汝寧通判三月棄官歸屢薦皆固辭不起)
任忠(登州衛人弘治乙丑進士授給事中每疏不避權閹多見採納出守大名捐俸資士兵備)
(易州馴習兵馬為北輔倚重歴布政使累官陜西巡撫卒于官賜祭葬)
浦鋐(登州衛人弘治乙丑進士授洪洞令擢御史以親老乞終飬服闋復職劾郭勛奸貪時尚)
(書林俊陶琰徵入復出太監秦文既出復入鋐上疏曰非内君子外小人以保泰之道也陳時政六事掌)
(河南道除奸屏邪了無避忌復上疏救楊爵下獄隆慶改元贈光禄少卿)
陳鼎(登州人弘治乙丑進士為禮科給事中會流寇起條陳弭盜機宜與巨璫爭辨不屈罷歸)
(嘉靖改元復任陜西参議撫治商雒時逆賊猖獗聲震三輔鼎悉平之擢副使兵備延綏番夷叛化三十)
(餘年鼎至撫馭有方及處哈密事竣陞浙江按察使轉應天府尹卒)
殷雲霄(字近夫夀張人弘治乙丑進士作蓄艾堂聚書數千卷以作者自命官南京給事中武宗)
(納馬姬雲霄率同官抗疏諫直引李園吕不韋事為諷不報卒于官年僅三十七著作甚多)
穆孔暉(字伯潛堂邑人弘治乙丑進士授翰林檢討宦瑾擅權卿佐皆跪謁獨暉與安陽崔銑長)
(揖瑾怒矯旨調南京禮部主事瑾誅復原官嘉靖初進學士掌院以忤㩲相改南尚寶司卿給事中尋遷)
(南太常寺卿致仕歸初工古文辭有聲後棄去研精六籍潛心理學雖二氏諸書時詳說之曰吾性原無)
(分别相也所著有讀易錄尚書困學諸史通編大學千慮居官三十年茅茨僅蔽風雨卒贈禮部侍郎謚)
(文簡祀鄉賢)
孫節(莱陽人父客死吴門節扶櫬歸里舟至寶應湖風浪幾覆同人幸藉隣舟以濟節獨撫棺)
(大慟誓與俱沉少頃風息竟得無恙)
王崇仁(字仲安曹州人寧夏巡撫珣子正德戊辰進士授工部主事時土木繁興貂璫競為請託)
(崇仁蒞官以正上下肅然盗起兖豫奉詔討之崇仁綜理諸營器具先事備辦兵士無譁出為江西僉事)
(宸濠&KR1008;蓄異志其妻黨素横悉裁以法濠欲中傷之乃餌以重幣崇仁辭不受改陜西副使飭兵洮岷引)
(疾歸)
宋滄(字伯清鉅野人正德戊辰進士授中書舍人陞刑部員外郎清雪冤枉歴陞左通政嘗疏)
(陳時政六事擢左僉都御史巡撫四川會白草番蠻刦掠安錦城堡滄移兵擊滅之復所侵十八寨真州)
(流賊周天星嘯聚官兵不能制請于朝發兵勦平陞副都御史乞休還里卒)
劉澄甫(字子静夀光人大學士珝孫正德戊辰進士以監察御史巡鹺兩淮豪商李宣納貲為指)
(揮横行江淮澄甫擒治之巡按大同首劾代藩與鎮巡相結為害太監張忠提軍出塞澄甫監之兵得勿)
(擾擢山西参議駐偏頭關武宗西巡澄甫供事惟敏地方賴之武宗無嗣疏請選擇宗室之賢者育宫中)
(後致仕歸著有山泉集)
黃卿(字時庸益都人正德戊辰進士歴知武進涉縣遷守應州皆以能稱陞南京刑部郎出守)
(太原五閱月而郡大理汾河決城將墊具詞祭告水徙三里民神之陞浙江右参政忤時宰調陜西再遷)
(江西尋陞左布政嘉靖庚子歲饑發帑賑之全活萬衆所著有海岱會稿編苕集編苕詩話閒抄漫記擬)
(珠集)
馮裕(字伯順臨胊人正德戊辰進士授華亭令邑人張文冕為劉瑾腹心裕至裁抑之文冕愬)
(于瑾瑾密遣人伺裕闕失竟歲無所得晉貴州副使屢建平蠻功土司有相仇殺者裕輙單車往諭之一)
(言而解黔省賴之以安)
路迎(字賓暘汶上人正德戊辰進士授主事遷郎中歴知襄陽松江淮安三府治稱第一累官)
(僉都御史巡撫宣府軍士驕横尺籍侵冐迎綜覈有方得其要領上下讋伏陞兵部尚書乞歸)
許路(字由之平山衛人正德戊辰進士為刑部郎諫南巡廷杖嘉靖初議大禮再杖遷陜西副)
(使兵備洮泯番夷數寇臨鞏路厲兵擊之前後斬首三百餘級招復四十族改廣西兵備賓州撫諭猺獞)
(而剪其不用命者事聞賜金幣朝廷命師討安南莫世庸路監兵多指畫功久之病歸)
孫孟和(商河人正德戊辰進士授廣平知縣調滑縣流寇掠境攻圍七晝夜孟和且戰且守斬獲)
(甚衆擢監察御史寧藩叛從征紀功多所建白武宗崩首劾太監張永及安邊伯朱泰等中外憚之)
臧虎(諸城人家罹火父年老卧室内不能出諸子環視無敢救者虎獨冒烟而入負父而出衣)
(履鬚髮俱焦灼而父晏然如醉不知也)
程所好(昌樂人為邑諸生教授生徒以養父母父卒不能具棺門人斂錢以助含殮所好耻之終)
(身不處堂奥事母色養備極誠謹妻張偶失母懽即出之其後母命之歸所好終身不同寢處母年九十)
(七所好年六十六常作孺子啼以娛母督學嘉其行表之)
馮惟健(字汝至臨胊人舉人工詩賦所著有陂門山人集若干卷弟惟敏惟訥惟重皆有才名)
李守正(禹城人正德中舉人南雍學正從湛若水倡明理學終平凉通判政平訟息)
劉淵甫(字子宏夀光人中正德庚午鄉試累官漢陽知府有善政好為詩歌有海岱稿行世)
吕端(字伯儀濮州人性簡直好讀書濮治禮經者自端始嘗曰三禮同為一經周禮詳于制度)
(而略于身心儀禮工于節目而遺其大體禮記参以異同而靡有決斷非兼綜條貫無以會其全也教子)
(弟尚嚴不令通曉外事曰不出門自有工夫以正德庚午鄉薦司訓長垣其教士先孝弟而後文學轉遷)
(安令以治内多閹䜿遂棄官歸)
黃臣(字伯鄰濟陽人正德辛未進士歴官吏戸刑工四科給事中多所建白如諫議禮之失于)
(過崇疏地震之由于肅敬張真人府第灾不應勅有司更造皆言人所不能言而又不以戇直取禍殆深)
(于諫者至其著述甚富嘗見稱于康對山是又學古而有獲者也)
許成名(字思仁聊城人舉正德辛未進士累仕至禮部右侍郎在翰林時賦禁中春曉詩藝林傳)
(誦其為文典麗宏偉詩則尤工近體所著有龍石集)
王道(字純甫武城人正德辛未進士選庶吉士方獻夫薦其學行擢左諭德國子祭酒吏部右)
(侍郎其學由博返約不欲標列門戶著易詩書大學億持論多前儒未及在國子監端軌申約六館諸生)
(翕然向風人比之宋仲敏贈禮部尚書謚文定)
楊應奎(字文煥益都人正德辛未進士知仁和縣歴官禮部員外郎迎世宗藩邸陞臨洮知府盡)
(革其弊政引洮水灌田民便之調南陽知府設堤堰至今賴焉)
許雲鵬(字時亨堂邑人正德辛未進士授戶部主事歴兵部職方郎中武宗下詔南巡鵬上疏力)
(諫辭甚激切武宗怒詔與吕柟等同廷杖)
樊繼祖(字孝甫鄆城人正德辛未進士授臨潁知縣流寇猖獗修城嚴備寇不敢犯召為監察御)
(史世廟即位疏請勸學勤政奉命查勘畿輔莊田清出侵佔民田二萬餘頃一時權貴為之斂跡陞河南)
(副使剿平劇賊稍遷江西参政值大同兵變超拜右僉都御史往撫其地繼祖力主招撫設方略擒其首)
(惡重鎮以寧晉兵部侍郎上南幸提督邊備晉兵部尚書總督宣大時寇騎充斥縦掠關南繼祖督兵應)
(敵多所斬獲後以太子少保謝政家居卒所著有秋霽元吟南國漫興金丹百咏雙岩奏議雲朔行稿懸)
(弧徵志諸集)
張錄(字宗制城武人正德辛未進士初授太常博士擢御史清介敢言時西域貢獅子錄上言)
(明主不貴異物請却其貢嘉靖五年大同兵變朝廷遣侍郎胡瓚興師問罪復使錄出按所至宣布朝廷)
(恩威叛卒始安及議大禮與張桂相左不數月張桂驟登樞要復劾之曰祖宗之法不可變僥倖之途不)
(可啓大為張桂所銜竟罷家居二十年卒)
蔡顯(莱州衛指揮正德六年分守濰縣討流賊無援力窮為賊所殺)
張陞(莱州衛指揮正德六年流賊掠青莱陞分守濰縣城䧟與賊力戰被執不屈而死)
徐銘(莱陽人以明經累官至大名府通判致仕家居正德間流賊寇莱陽銘與貢生馬負圖分)
(守東門城䧟皆被執不屈而死)
毛繍(莒州人為西平縣丞正德時流賊入河南攻西平七日而城䧟繍罵賊而死詔贈一官)
張俊(濱州人由吏員任臨城縣主簿正德六年流賊入臨城俊多方拒戰力不支為賊所破俊)
(復率兵巷戰弗勝死之事聞賜一子入監讀書)
冀九經(字子常益都人總丱時輙能遵故事為父操扇揮暑凉枕温被行之不倦長而讀書專古)
(學季父琮廬墓三載九經受業松楸間未嘗失聲見齒後流賊刦掠家人走匿九經獨掖父徐行賊咸知)
(其孝戒勿相犯叔父九臯為延安通判逆瑾誣䧟逮繫九經鬻産辦金以赴難竟得脫獄以歲貢授濬縣)
(教諭引年致仕而歸)
孔承浦(曲阜人正德間流賊犯闕里承浦語其妻王氏曰生死命也逃將安之與其暴骨原野何)
(如自經于牖下乎王曰敬聞命乃入室自縊承浦抱其屍藏眢井中毀其垣壓之乃出與諸生何世臣何)
(良翰何良士馬鏞五人巷戰而死事聞皆旌表)
王清(字寧一濟寧衛世襲指揮使正德初陞廣東都指揮征大藤峡叛蠻清以舟師失利死之)
劉宗仁(茌平人正德六年流寇劉六劉七分擾山東將至茌平宗仁年十七與兄宗順逃難村落)
(間為賊所得利宗仁年少將殺其兄而刦弟以隨宗仁固請以身代兄賊不允刃其兄宗仁翼之俱被害)
劉珂(齊河人正德間流賊破城城中居民皆逃匿不出珂與其子鏄為縣支更役賊執之問官)
(吏及富室縉紳所在珂曰吾守更巡邏所以防賊豈為賊向導乎賊怒縳珂父子于世科坊加刅于頸父)
(子相對竟日無一言賊竟殺之)
劉俊(博平人流賊已掠高唐將及博俊謂其女曰凡避賊當在賊後無在賊前吾與若間道往)
(高唐便訪爾夫家消息比至其夫闔門俱被害俊及其女不覺相哭失聲為賊偵騎所得父女皆罵賊而)
(死)
劉文萃(棲霞諸生正德中率衆禦流賊不勝被執罵賊死)
王湯臣(招遠人正德中流寇来攻湯臣與蘭宣邢繼宗隨知縣申良戰于黑山奮勇深入没于陣)
(申良乘之賊潰走良收其骨葬之優䘏其家後縣令王文貢題其墓曰戰死義士)
隋潮(莱陽人正德中流寇攻城潮多力善射殺賊甚衆城䧟巷戰尚殺二十二人乃投塹死同)
(時死者于河王琇王寬接恩荀通姜勉仁皆壯士)
陳岩(夏津人正德間流賊薄高唐岩乘馬赴州賊欲奪其馬見岩狀貌竒偉出紅紵衣并偽劄)
(授之岩擲衣大罵曳賊墜馬奪其刀將斫之俄而數賊併力敵岩遂被害)
王文淵(東阿人正德中流賊蠭起阿令團練保甲令居民五家相比推一人為伍長以教擊刺營)
(陣之法文淵軀幹修偉又驍勇多技能并為隊長賊至東阿合全力先敵文淵合隊驚潰惟文淵與同伍)
(孫懷積王儒王仁德王滿倉力戰死之)
商瓛(夏津人正德六年流賊䧟高唐州瓛以訪親遇邏者執之令其導攻夏津瓛怒叱之曰我)
(世名家子肯從爾等為賊耶賊殺之屍猶躍起向賊者再)
盧懷(夏津人與同里郭鼐俱以胆力稱正德六年流賊將薄夏津邑令張翰遣懷伺之行二十)
(里而遇賊即與鬭斬一賊首牽其馬而還翰曰勇則勇矣如賈賊何宜急請援兵以固圉乃可未及發而)
(賊已屯門矣懷請行翰不可乃遣鼐縋城而出賊執之問鼐所往鼐紿之曰知縣選壯士千人將以半夜)
(出城襲擊使吾為先隊長吾知送死無益故欲遁爾賊曰爾知晝鬭者為誰鼐詭之曰此張二也家去此)
(五里賊乃遣十餘人挟鼐往屠其家行視賊稍遠乃奪賊槊盡殺之乘其馬馳赴臨清趣救兵至賊乃解)
(圍去)
姜茂(觀城人貌魁竒有勇力正德中流賊犯境獲而竒之令執戈為前導茂曰我良民安肯為)
(賊用即奮戈殺賊賊攢槊刺殺之)
司玠(夀張人年二十三流賊知其能書挟之從晚薄梁山汛賊令玠作書招降汛弁玠不從賊)
(縳玠於凳而留其腕令書之且廹以刃玠大罵不絶口賊怒斷其首以槊貫其腹)
鞠鉞(文登人邑庠生年十八聘于氏而未娶正德中流賊破城鉞與于俱被掠賊鍵置城南寺)
(中男女别室被繫纍纍亦不相識也至暮鉞聞賊衆置酒歡呼出所繫女子以次相逼聞一女子罵賊甚)
(厲且曰吾于某乃鞠秀才已聘妻也豈受賊汚賊怒殺之懸其首於門外鉞瞰之知為于氏也乃觸石而)
(死後有司表其墓曰雙節)
宋顯章(字文光濮州人正德六年廬於父墓流賊欲伐其墓木以供戰材顯章抱木號哭甚哀賊)
(曰此孝子也犯之不祥復遺之一矢禁五里内毋得斬伐居民丘壟賴以保全者甚衆其後顯章病卒妻)
(辛氏自縊以殉知州李緝上其事詔建節孝坊并祠以祀之)
王滕(安丘人正德中流賊䧟城滕奉母而逃為賊所獲欲殺之滕告曰吾母老而病身無賄而)
(與爾等無仇何以殺為賊應之曰欲試吾刅耳滕曰然則莫如滕壯而強母病不足試也賊笑如其言)
齊邦典(濱州人父任鎮江府通判正德間流賊瞰瓜楊郡檄督捕甚急時邦典父病甚亟乃輿疾)
(以行而勦寇機宜皆出邦典贊畫賊衆大至邦典椎牛饗士對衆流涕曰賊勢漸近恐父病受驚不如潛)
(師邀擊于二十里之外使賊知有備而遁吾事濟矣乃選壯士數十人夜薄賊營衆寡不敵邦典力戰而)
(死賊亦驚疑遠遁事聞厚卹之陞其父本府同知邦典亦加優卹)
毛聚(掖人流寇至繼母秦老不能行聚侍左右不去寇問之泣曰老母在敢獨求活耶賊義而)
(舍之去與兄弟分産恣其所取而受其棄遺者又出私財嫁族女之貧不能嫁者六人葬族人之貧不能)
(葬者十餘喪以是邑人皆稱其孝義)
華承學(蒙隂人隨父避難遇賊相失恐父䧟賊營乃自投請代父死及不見父欲逃賊殺之)
司福(日照人膂力過衆兄賓為縣庫吏聞流賊至賓令福拒庫門守之賊焚庫肆掠烟熖中猶)
(見賓福相抱不置事聞卹其子寶世為義官)
魏遵(魚臺人魏瑄養子正德時流賊充斥瑄與所生子逵及遵約曰賊至若等各自匿善所無)
(相聚為賊燼也至賊搜掠適遇逵將殺之遵趨救乞哀曰殺逵則吾父無後願以身代賊問爾何人遵曰)
(吾魏氏養子也賊曰養子不㤀恩父降之必得其用乃舍逵而掠遵以往遵欣然從之及郊知逵必遠逸)
(乃奪賊刀欲斫賊繫于樹而臠之)
初貞(濱州人正德六年父為流賊所執貞以身抱父不舍賊斫貞手折二指抱如故賊濡其血)
(大書于垣曰孝子不可殺乃舍之去九年旌表建坊)
郭僴(城武人叔母劉氏守節同居正德間流賊寇掠全家被掠將殺劉僴跪請曰吾嬸節婦也)
(乞宥之賊怒殺之而併及僴僴子子立泣持賊刅曰願殺我勿殺父賊不從三人皆被害)
王廷輔(德平人善騎射正德間流賊摽掠廷輔與鄉鄰宋珏結衆自衛其里賊衆兩攻皆兩却之)
(明年賊不復經其里由西道進薄城下縣丞王楷招廷輔禦之珏曰吾二人所恃者以衆素習而地熟慣)
(也今離險援城恐衆不將奈何乃分其衆而往)(用輔曰士聽命于官不從見廷輔至反攻其寨衆奔)
(救而潰廷輔下馬步射矢盡而被害宋珏見廷輔死亦赴敵死事平皆詔卹之)
陳策(青城人為邑庠生善騎射弦無虚發正德間流賊攻東門則西向射却之攻西門則東向)
(射却之賊知守城者惟策一人善射乃佯攻其西而伏兵于東緣梯而入遂被擒遇害)
黃信(字允之益都人祖母張八旬卧病竭力供奉親澣中垢母喪在殯值流寇掠里閈信守棺)
(不去寇至叩頭流血請勿驚母棺賊竟舍之去女兄早寡迎歸給養别置産以撫其二甥弟早卒自京師)
(徒步歸視其窆)
閻野(青城人正德中流賊薄城野不矢不刅獨持大磚百步外擊賊率應手而仆賊大駭闔城)
(大呼爭舁磚石賊誘之戰東門而潛焚其北門入城䧟遂見殺)
劉浙(青城人為邑諸生正德間流賊入城父榛被執浙號泣抱持請以身代賊怒皆遇害)
劉富(金鄉人正德六年時流賊經過之地兇徒無賴往往乘其餘熖肆行不法富有妹殊色避)
(賊難幸免忽有羣賊執其父問其妹所在富挺身前曰吾妹誠避山中父不知也釋吾父妹乃可得賊曰)
(以爾為質令爾父招爾妹来乃促父速去伺其稍遠曰妹不可辱于賊吾死矣自投于崖父與妹始得全)
高翥(金鄉人庶弟騰父最鍾愛父甫殁而流寇至執騰將殺之翥奔救曰我長兄也家財在我)
(幸釋弟騰曰父愛我甚所遺獨厚吾兄貧無以應也幸釋兄賊義而兩釋之騰果出其餘金賊笑而納之)
王朴(字文之諸城人為邑庠名士屬歲饑諸兄困不能支相與謀曰父母之養事誠在弟豈可)
(以二兄復相累也曷外徙謀口食乎朴聞之曰兄外出則父母不安父母不安是無弟也吾傭書足以相)
(給幸勿貽父母憂於是所得脩脯以半奉父及繼母以半給諸兄父殁獨任殯葬之費母卒亦如之復置)
(祭田百畝令諸兄按年承祀而出已貲以宥之)
顧汴(德州人家貧傭工以養其父父卒無棺汴號泣達旦忽天雨垣頽得金一鎰乃買棺殮父)
(人以為孝感云)
劉祐(字篤卿武定州人少失明母病思冰水時方盛暑祐仰天號泣暴日中忽冰雹大降奉其)
(母食之而愈)
劉天民(字希尹濟南人正德甲戌進士除戶部主事以諫南巡廷杖嘉靖初改吏部稽勲司又以)
(泣諫大禮廷杖直聲遠震壯志益堅累官四川按察司副使致仕晚年專工詞曲雅俗皆稱之)
翟瓚(昌邑人正德甲戌進士慷慨有大節初授工科給事有直聲出為河南僉事青羊寇反瓚)
(首破賊巢兩省獲安歴陞湖廣巡撫歸田日市牛酒召故舊為樂臨卒凡所置産業悉召其主多復還之)
劉源清(字汝澄東平人正德甲戌進士知進賢縣值宸濠叛源即日規戰守計揭旗誓死會濠戚)
(婁伯及閹樂伯囿以兵出縣境源清用死士二百人繞出其後獲伯囿誅之賊勢少沮王守仁起兵檄源)
(清俱進卒與殱賊徵拜御史尋擢僉都巡撫宣大調度士馬歲省四十萬後進兵部左侍郎以奉命討大)
(同亂卒為黃綰所紏逮獄年餘曾忭為之申辯乃得罷歸隆慶元年追贈兵部尚書賜祭營葬)
李公諒(濰人性沉重寡言以賢良舉為翼城知縣時兵燹之餘民不聊生公諒教民食野菜槐豆)
(五易水煮之以療饑民免流離驛中常有怪過客靡寧公諒移牒城隍神其怪遂滅)
高奎(字文徵長清人正德甲戌進士授建平令邑凋敝累年逋賦奎多方撫字公賦亦完三年)
(奏最擢戶部郎𣙜稅蘇州以清廉著世宗朝議大禮抗疏犯顔被廷杖大中丞胡纘宗稱之曰始見于隴)
(州雜而博再見于建平嚴而直三見于湖南詳而惠四見于蘇州敏而勤則其品可知矣)
王杲(字景初汶上人正德甲戌進士以知縣行取為監察御史巡視陜西茶馬會歲大祲詔遣)
(中貴三人分守蘭靖杲即上言窮邊饑歲民方救死不贍若額外設官勢必增派民將重困乞取回又言)
(總兵官趙文貪墨恇怯私結佞倖文竟罷鎮奉命巡按蘇松時值大饑多方賑貸民賴全活入掌河南道)
(歴左副都御史戶部右侍郎河南饑奏發帑所聚量口給食後為忌者所中逮下詔獄謫)(即民雷州)
(卒隆慶中贈太子太保)
張景華(字時美郯城人正德甲戌進士知吉水縣剖決如流時寧濠蓄逆景華策其必薄吉州請)
(築磚城以固捍禦其後賴以無虞入為御史武定侯怙寵驕恣衆莫敢言景華抗疏論列聲震朝廷累官)
(至左都御史開閫薊遼總督漕運所上邊防漕政皆關大計時嚴嵩柄國縉紳賄賂輻輳其門景華一無)
(所餽嚴以雙縑問之報如其物嚴氏大恨諷言官以蜚語中之罷歸卒)
巴思明(新城人正德甲戌進士授行人時江彬專擅中外莫敢言思明特上疏發其奸下錦衣衛)
(獄罰跪午門五日會有申救者杖四十謫國子學正遷給事中以忤執政外補僉事卒)
陳經(字伯常益都人正德甲戌進士授兵科給事中讜直敢言武宗末年劾奏寧彬餘黨辭涉)
(當路上覽疏顧左右曰此髯給事中也世廟登極累官禮部尚書尋轉兵部加太子少保時西北警檄日)
(至經殫心籌晝至㤀寢食條上防禦事皆允行邊城建議復河套公力陳不可忤宰執意因乞骸骨致仕)
(經禀性方介門鮮干謁囊無私遺)
榮良貴(新城人母病痰喘每發良貴即涕泣不食母夀至八十有四良貴終身如一日人稱為榮)
(孝子)
楊蘭(字世馨嘉祥人為人倜儻不羈有膽氣而諳于法律正德中山東提學趙鶴性偏執所黜)
(士且萬人蘭走京師上書天子言鶴不法狀天子命按院張羽覆校申覆逾半後多以功名顯者時議斬)
(松亭古北居庸三關材木蘭抗疏奏曰中國之患急在邊陲戎馬出入之防不可不峻竊恐此木一伐除)
(阻險為坦夷則是自撤藩籬而使人乘之以為利也言甚激切事竟得寢)
閻閎(字尚友臨清人正德丁丑進士選庶常改吏科給事中當世宗嗣統議政凡八疏其大者)
(于宰相緣定策功邀封伯爵及大賚迎扈諸臣二條抗言尤激切事亦得寢不行後又為曹嘉草劾本兵)
(疏稿又斥言大臣黨附者因被譴謫雲南蒙自縣丞一年詔復閎原官都諫劉世揚及兩臺交薦進河南)
(按察司僉事又進浙江副使改貴州提學五疏乞歸卒祀鄉賢)
顧鐸(字孔振博興人正德丁丑進士授浙江山隂令嚴明威斷入為刑部郎京畿故多權貴鐸)
(蒞政莫不斂跡會議大禮鐸率同官抗疏被廷杖出為汝寧太守秋大蝗為文祭之蝗不為災調開封河)
(決鐸晝夜行七百里疏趙皮寨以殺之開封以寧陞兵備副使妖賊高寵衆數萬甚横鐸擊擒之當道詘)
(其功陞陜西行太僕卿飭理馬政署有竹死踰年復生人比之寇公竹)
鄒世安(茌平人六世同居丁男百口每飯以擊梆為號列坐于庭長幼有序食畢各就本業遞為)
(家長不立私囊)
江濬(歴城人正德己卯舉人授真定知縣縣有黠少年喪槖中金詐誣館人獄成濬至輙鞫其)
(金所從来少年遂伏罪行取監察御史從幸承天除道滹沱河檄冇司造舟為梁覆土其上列艦為之而)
(駕以渡羣服其幹才之敏練馬)
倪宗嶽(字鎮卿濮州人正德辛巳進士嘉靖初授監察御史伏闕諫大禮廷杖尋出按真定綜覈)
(有司墨吏望風解綬順德地方飛沙充積不田而稅俱勘明蠲除巡撫某貪縱不職將劾之偶痰發不治)
(因其来視病宗嶽出袖中疏草視曰吾欲露章彈公今不能矣請公改絃而治福此畿南言訖而卒)
蔣𤾉(字文輝樂安人正德辛巳進士知沭陽縣撫流移勸耕種興學校飭兵防擢監察御史紏)
(彈無所避督鹺河東再巡畿輔咸以歲祲為民請賑饑民賴以全活擒畿内妖民以百數權貴人忌之謫)
(守吉州創石城以衛民後晉貴州僉事尋致仕所著有歸藏漫稿西巡奏議)
吳自然(濟寧人娶馬氏生四子而馬卒自然年壯而又富于財人争以女妻之自然曰馬氏歸吾)
(家二十年無失德何忍令其子謂他人母乎或勸之以納妾自然曰妾有子則必減馬氏之愛以愛其子)
(吾亦不忍也人因稱為義菴)
盧瑄(肥城人父喪初殯時值亢旱俗有旱魃之說瑄時切憂慮守墓號泣寢食不敢暫離至㴻)
(雨方歸母喪因别築一室朝夕哭奠踰一年柩左忽生一樹次年石亦如之三年樹連理有司上其事特)
(詔旌表)
徐應奎(蓬莱人父殁廬墓三年後應奎卒其子芳亦廬墓三年人稱孝思之報時同郡先後廬)
(墓者黃縣徐讀孫朝重李茂林福山袁亨棲霞郭強林有李周貽辭招遠孫英宋良臣王瓛張綬莱陽位)
(志高尹天麟趙部寧海姜瑜卜懷于乾文登王珊孫鵬劉鑑劉瀾王賢劉汝為登州衛戰朝用皆以廬墓)
(旌表)
宋推(新城人為襄陵主簿父嗜食魚喉為骨所梗推徬徨祈禱誓終身不食魚夜夢神人為其)
(父取骨父甦骨在枕旁推因述其事廣為刊布戒之)
趙巖(堂邑人父卒建祠墓側廬居三年肖像祀之朝夕上食如生時夏月大風雨雹發屋拔木)
(自西北而東南居民無不被傷而廬墓左右宴然有司上其事奉詔旌表時先後以廬墓稱孝者同里)
(王懽李尚質聊城朱舉王朝相王禮質梁瑾孫良裴俊王安李忱楊宗博平郭綸茌平劉尚義莘縣沈昱)
(孔昭李志白溥任溫趙全清平文眀冠縣許通陳勉申一琴申一攀臨清王祐劉端賈貴王教邱縣蔣昺)
(恩縣王宏夏津霍俊高唐吴璋平山衛葉臻房鎮張銳濮州常琴朱禮祁三竒范縣吳珍觀城高源朝城)
(魏元王禮史蘭皆以廬墓旌表)
王應(字德鄰朝城人嘉靖壬午舉人初令杞縣行取監察御史首上君德五事皆深切時弊數)
(劾大臣中不法京師震駭巡視三關請于桑乾河修長橋築敵樓以扼虜咽喉建沙河城以護衛陵寢識)
(者服其遠略)
李仁(字元夫東阿人嘉靖癸未進士授行人擢吏科給事中會抗疏申救孫應奎謫開州判官)
(後屢遷至陜西巡撫關中地震仁極力存恤賑濟民賴以全陞任兵部侍郎忤嚴世蕃歸)
劉隅(字叔正東阿人嘉靖癸未進士授行人出按江北糾繩貪殘擊斷無諱累官僉都御史巡)
(撫保定西輔多事下令所部繕完城邑百家之聚皆有雉堞劇盗王士舉以三千餘人流刦七省隅協各)
(省兵吏勦平之隅用兵不惜小費厚賞死士有失律必置重典以是人樂用命晉副都御史未幾罷歸卒)
(著有文集行世)
李士翔(字長白長山人嘉靖癸未進士知婺源縣擢監察御史巡鹽兩淮奏發羨餘數十萬采穀)
(備荒後任荆州知府請以沙市稅給宗祿又革陋規築公安監利堤後至寧夏巡撫工部侍郎戶部尚書)
(以忤嚴嵩罷歸卒贈太子少保)
陳守愚(守如愚夀張人嘉靖癸未進士授行人擢都給事中前後十餘疏皆讜論至嚴旨譙訶亦)
(不少變出為四川参政適賊寇狂獗守愚與兩臺定議阻其納欵力贊進師不三旬悉平羣寨邊隅以寧)
(因母老遂乞終養)
藍田(字玉甫即墨人嘉靖癸未進士除御史時建言大禮廷杖幾死罷歸三十餘年不入公門)
(惟與門生講學不倦先後論薦三十餘疏終不起有集行世)
黃徵(字德兆安邱人嘉靖癸未進士累官至吏部郎中免歸徧擬諸名家詩賦謂漢儒註疏去)
(古未遠其言足據復用李舜臣齊名海内謂之)(書正其舛訛與樂安黃有戶部符臺集)
李舜臣(字懋欽樂安人嘉靖癸未進士為吏部員外郎以議大禮廷杖起江西提學僉事陞南司)
(業太僕卿性簡重不樂紛華旁通十三經壯歲謝歸讀漢儒注疏著易卦辱言尚書說毛詩問言春秋三)
(傳考例經學羣書為世儒宗云)
胡纘宗(泰安人嘉靖初累官河南巡撫所屬陽武知縣王聯貪汚兇狡纘宗曾以事笞之時世宗)
(頗喜告訐而聯適以毆父及殺人等罪無可解乃摭纘宗迎駕詩中語指為詛謗並借以羅織多人令其)
(子詐為常朝官闖入闕門訟冤帝怒捕纘宗等下獄得刑部尚書劉訒會訊悉其誣坐聯父子死罪纘宗)
(仍以違制廷杖革職纘宗有文名在獄時猶賦詩不輟云)
韓元仕(字廷臣滋陽人嘉靖乙酉舉人以母老不仕母卒廬墓三年墓前産芝三莖事聞詔旌之)
(傳時先後廬墓者曲阜孔承夏顔存信孔聞諭孔宏陳炯寧陽郭增張文月泗水朱淦何問滕縣杜祥)
(鍾賢徐義金鄉李春單縣王敬徐川侯宗周刁鴻舉城武王俊濟寧蔣楨李守信曾繼祖段瑀程選鄆城)
(趙蘭侯公贊張彦龍王復顯馬三重佀璞李逵汶上馮威侯昱張鄜王旟王廩東平王景初平隂王福緣)
(劉則宴陽穀錢道宋徽夀張張敖東阿張琛郯城李翥郭秉費縣于進卿曹州張倫段然超王治寧曹縣)
(李思孝趙克銳定陶張志古嘉祥侯度馮大勝鉅野于進楊懷學褚思皆以廬墓旌表)
紀繡(字思絅利津人嘉靖丙戌進士授禮部主事歴郎中會有誣奏勲臣不法者繡抗疏明其)
(冤奉命讞獄畿内虚心推覈開釋千餘人擢鳳翔知府尋遷陜西兵備副使調餉有方獲賊中奸細孔哥)
(兒等三人送京師有白金之賜以疾歸尋補貴州副使整飭威清等處以征叛苗親冐暑瘴督兵渡盤江)
(卒)
崔廷槐(字公桃平度州人嘉靖丙戌進士由知縣歴官四川僉事長于詩文著樓谿集行世)
林瓊(字廷獻臨清人嘉靖丙戌進士授刑部主事天性簡澹論事依傳古義領部内章奏精察)
(不苛有天文生董至者誣建昌侯謀逆書上詔下司寇獄瓊廉其狀窮治無左驗力白侯枉上怒罷瓊官)
(侯卒得不誅瓊歸杜門掃跡裒所著文曰霜柏稿)
于玭(字子珍東阿人嘉靖戊子舉人知許州遷平凉知府明習吏治聲稱甚著子慎言舉于鄉)
(乃告歸銳意博學工文詞出所餘以贍養鄉人殁衆為立祠)
戴繼(字叔嗣曹縣人嘉靖己丑進士官給事中風姿俊雅庶務旁午衆議紛紜常以一言決之)
(中貴為其黨樹官皆有封駁不徇以私時冡宰汪鋐隂求附已㗖以美官繼謝弗與通且偕科道劾之鋐)
(既禠職繼亦去位後竟不出)
吳孟祺(字元夀寧陽人嘉靖己丑進士授五河知縣張弛有法巡撫錄其政績榜行四郡擢刑部)
(主事伸救外戚張延齡冤獄忤旨廷杖謫直隸祁州同知歴陞潼關兵備道致政歸卒祀鄉賢)
郭宗臯(字君弼福山人刑部郎中天錫長子嘉靖己丑進士廷對自獻六事皆切時弊授庶吉士)
(改御史癸未十月星隕如雨宗臯抗疏累千餘言觸忌諱廷杖巡按蘇松常鎮積奸難除者摘發如神疏)
(論保撫劉夔無行並及輔臣李時直聲震動有郭鐵頭之號累官僉都御史巡撫順天上守邊五事因條)
(陳居庸關邊守革職復起撫大同調宣府却敵有功總督宣大尋有邊警即分竒兵遏敵身先士卒與竒)
(兵前後邀之敵引去時總兵張達輕出敗死以不應援被劾杖謫戍邊隆慶改元釋歸歴陞南京兵部尚)
(書致仕歸)
吳嶽(字汝喬汶上人嘉靖壬辰進士歴戶部主事督上谷餉吏進積羨千金嶽正色拒曰羡金)
(即正餉也豈可以為利歴郎中出守廬州悉罷却府堂供稅又知保定府奏裁免征徭十之六七後累官)
(僉都御史以疾予告數年起為右副都御史轉吏部侍郎晉南吏部尚書卒謚介肅賜祭葬如例)
葉洪(字子源德州人嘉靖己丑進士授戶科給事中特疏諫帝不親祈穀又極論汪鋐奸狀忤)
(旨奪俸鋐銜之次年以考察坐洪浮躁貶寧國縣縣丞又二年復以大計禠其職)
江東(字朝陽朝城人嘉靖己丑進士授戶部主事累官兵部右侍郎三十七年俺答入寇圍大)
(同右衛城幾䧟命東權總督宣大救之東選主客兵七萬人距右衛百里晝鳴鼔發□夜人執一炬火光)
(燭天圍遂解帝聞之大喜遷戶部尚書尋改南京兵部加太子少保以池河兵變解任四十年愛辛把都)
(兒入犯薊西烽火徹大内急起東兵部尚書協理戎政東突出戰于石匣斬獲甚衆賜蟒衣玉帶廕一子)
(隨鎮宣大六年巡邊卒于懷来帝聞之驚悼贈少保謚恭襄東性慷慨豁達推誠御下其防邊策略為世)
(所傳誦云)
葛守禮(字與立德平人嘉靖己丑進士授彰德推官甦冤獄決疑案上官驚服遷兵部主事丁艱)
(補禮部值藩邸謀繼絶封守禮堅持不子會以疾在告藩復以重賂部司得請旗校詗其事驗諸受賂者)
(獨無守禮名帝由是知其廉正授河南提學副使進山陜臬藩兩司擢右副都御史巡撫河南入為戶部)
(侍郎改吏部遷南京禮部尚書南吏部李本希嚴嵩指謬稱守禮老病勒休隆慶元年起戶部尚書正田)
(賦罷科差奏定國計簿式頒行天下凡隱漏侵那諸弊一旦肅清卒贈太子太保謚端肅)
張綸(字宣甫汶上人生而目重瞳子從旺湖吴公講學于蜀山嘉靖中歴三河令通州守戶部)
(員外當官以清能稱綸于書無所不闚而尤深于易著圖書考揲蓍考易譚四書原多前人所未發)
楊賢(字子庸濟寧人嘉靖壬辰進士西安推官歴任四川布政大計卓異號為第一)
扈永通(字一貫曹縣人嘉靖壬辰進士授中書舍人轉給事中題参封駁動以百計具中機宜時)
(緣邊大將要結權貴以冐官賞厰衛恃雍護功多所干請永通皆以令甲持之當路為之奪氣累至南京)
(光祿卿應天府尹已為忌者所中外補至河南右布政)
曹邦輔(字子忠定陶人嘉靖壬辰進士知元城縣有廉名擢御史巡鹽河東革歲賽按陜西誣枉)
(多所辨明陞河南副使破雎陳巨寇巡撫應天剿海寇三大捷後督京營終南戶部尚書趙公貞吉謂天)
(下獨邦輔知兵)
殷學(字時敏東阿人嘉靖壬辰進士授合肥縣選御史數上疏劾權貴出按陜西寇入安定殺)
(掠吏民邊臣匿敗更以捷聞學具狀以上邊臣賂貴近以為御史張皇賊勢虚愒朝廷謫浙江按察司知)
(事稍遷刑部郎中累官兵部侍郎以疾求歸還里)
侯度(字憲甫東阿人嘉靖壬辰進士出為淮安推官江都富室倚勢殺人獄久不決度訊之立)
(得其情泗州有誣良為盜者辨而出之擢御史巡按山西中貴乾没公帑金錢至億萬疏劾皆遣戍殁貧)
(無以殮諸御史𣙜金葬之)
張恪(觀城人嘉靖甲午舉人任垣曲萬全二令遷陜西平涼倅遂移疾歸為人坦易不設城府)
(而記述淵博所著有東里集烟霞集草忩筆記東郡志稱其居官以廉惠著居家以文學著誠非虚語也)
戴夢桂(濟陽人嘉靖乙未進士官給事中以忤權貴謫外累至参政嘗以勤儉謙和著為四箴以)
(為戴氏家訓)
靳學顔(字子愚濟寧人嘉靖乙未進士授南陽推官歴吉安知府以廉平稱累遷左布政使隆慶)
(初入為太僕卿改光祿旋拜右副都御史巡撫山西應詔陳理財凡萬餘言其言選兵鑄錢積穀尤切實)
(疏下所司議卒不能盡行尋召為工部右侍郎晉吏部左侍郎值高拱柄國移疾歸)
任萬里(字圖南掖人幼孤事母極孝由嘉靖乙未進士歴官禮科給事中彈劾不避權貴母曰兒)
(為直臣如母老何萬里跪曰忠孝不能兩全寧奉母歸爾乃引疾致仕九薦卒不起)
鮑東莱(任城衛指揮善騎射膂力過人破白蓮妖寇著名東土嘉靖三十三年率兵征倭于松江)
(每出陣建一白旗所向摧䧟後建紅旗與倭戰上海乘勝深入賊環擊之東莱及参將尚允紹躍馬大呼)
(曰吾輩受國厚恩當以死報復殺數十人矢盡遇害)
鮑雲鳳(德州人少以竒童稱精究天文地理推驗如神隐居不仕自號雲峯先生)
馮惟敏(號海浮臨朐人惟訥弟聰隸博學詩文雅麗尤善樂府嘉靖丁酉登鄉薦後為涞水令所)
(著有山堂詞稿擊筑餘音)
許東望(字應魯平山衛人嘉靖戊戌進士初令山隂政尚寬平民愛之如父母入為戶部郎嘗督)
(江西逋賦歴浙江参議分守紹興會倭夷突擾軍興煩費東望一切以簡静鎮之推赤心待下將卒爭自)
(效抲亭龕山之捷親督矢石馘數百級同事攘其功僅進按察司副使嘿嘿不言累官太僕寺卿致仕)
王崇義(字子由淄川人十歲通易傳毛詩大戴記嘉靖戊戌登進士授刑部主事宫嬪之變坐逆)
(誅者以百數上怒欲族之崇義抗論曰外家安知内庭猝發事律止坐其家長餘可無問也所全活男女)
(七十餘人奉命恤河南獄錄其可矜者數百人以聞章三上皆得允出守寧波月餘致仕歸詔屢徵不起)
(日以經史課子姪皆相繼登賢書卒祀鄉賢)
馮惟訥(字汝言臨朐人嘉靖戊戌進士為宜興令捕治諸豪侵没官租者改魏縣累遷浙江提學)
(凡權貴私函却之不發移江西左布政核上供磁器浮費令民畆出一錢僱役民以為便以光祿卿致仕)
(與兄惟健弟惟敏皆以詩文鳴齊魯間所著詩紀百卷及風雅廣逸楚詞旁註選詩約註文獻通考纂要)
(杜律刪註馮光禄詩集若干卷行于世)
李相(鉅野人嘉靖中土寇韓良劫掠邑境知縣周世臣募士拒之相願自效每戰則居先入則)
(殿後一日猝與賊遇馬䧟濘遂見殺世臣為之慟縞素葬之蘇草坡題曰義士死節之墓)
楊鳳(日照人嘉靖間以任俠為蒲坂馮公所按戌上谷而浙江沈鍊忤權相嚴嵩編管保安鳳)
(得御鍊鍊善之贈詩云游俠是楊生關西最有名執讎非為已直道豈横行䠱馬飛鞭影彎弓滅箭聲何)
(為心不忿談笑入邊城鍊既死鳳以計奉沈夫人及幼子袠由日照還越卒全其家)
張登高(濮人嘉靖辛丑進士蘇州推官擢御史按順天特疏劾陸炳專權逮詔獄榜掠幾斃隆慶)
(初復原官至太常寺卿)
陳其學(登州衛人嘉靖辛丑進士授行人選御史上疏請立東宫詞甚愷切錦衣陸炳咸傾中外)
(其學首劾之累官南京刑部尚書致仕歸二十年存問二次贈少保諡恭靖)
李用敬(字仲學益都人嘉靖辛丑進士授山西壼關知縣召為給事中時相嵩忌言事者用敬獨)
(侃侃論劾無所畏避大將仇鸞恃恩驕縱用敬疏劾之直聲震朝守倭大掠江南聲勢張甚以尚書張經)
(督征之嵩黨趙文華劾經持兵觀望詔檻車徵詣廷尉用敬上疏救之上怒遂廷杖落職穆宗起言事者)
(用敬復補用論光祿卿胡膏讒殺給事中楊允繩抵死論總兵陳時郎中胡應臣不職罷之轉左右通政)
(陞光祿卿以母喪歸遂絶意仕進年九十而終賜祭葬)
路可由(字子正曹縣人嘉靖辛丑進士授行人選御史巡視京通二倉計察天下財賦利弊甚悉)
(出按江北風裁峻立有監司貪婪納交權貴可由疏其罪狀劾之中外悚懼累遷副都御史巡撫遼東屢)
(立戰功為嚴嵩所沮罷歸)
侯鉞(字義甫東阿人資質殊絶讀書日以卷計登嘉靖辛丑進士授工部主事出為山西屯田)
(僉事有詔築龍門邊五百里衆以寇所出入相顧莫敢往鉞獨以身任之一日寇大至左右請入城避答)
(曰吾舍數萬丁夫獨先安往乃驅民入城身為之殿坐門外盡入居民而後入再擢為山西副使整飭陽)
(和兵備大將軍仇鸞行邊司道皆伏謁鉞獨長揖不伏鸞初不悅及進而與語縱横指畫旁若無人鸞竒)
(其才詣軍門曰此中嶽嶽侯君一人拜右僉都御史巡撫大同嘗一歲再遇寇有功為兵部尚書聶豹所)
(劾削籍罷歸田里嘗布袍戴笠乘一白騾遊行隴上時塞上多事鉞有重名廷臣部使交章奏薦方有詔)
(召而鉞已卒)
吳昶(登州衛人嘉靖辛丑進士授河間推官多所平反擢御史執法不避權貴巡屯山西薦賢)
(斥墨軍屯一清以母老終養前後十三徵不起朝野重之屢舉鄉飲大賓著石洞主人稿子之美進士任)
(禮科給事中蹇諤有父風)
梁成(字公濟平隂人嘉靖辛丑進士初授行人遷兵部員外郎時嚴嵩柄國屢撓職方成法遂)
(拂袖歸杜門二十年嵩敗亦不出)
王言(蓬莱人嘉靖辛丑進士授御史按淮陽不從嚴世蕃所請遂搆以他事貶言遂棄官歸陶)
(然以詩酒自樂)
李懋(茌平人篤學尚志居太學士類推重累官福建按察使卒祀鄉賢祠)
李紞(樂安人潛心學問隱居洋水之濱每遇朔望必向先塋展拜里人皆則傚之歲豐積粟頗)
(饒助人㛰喪絶無矜情吝色年九十而終)
許邦才(字殿卿歴城人嘉靖癸卯解元官長史能詩文所著有瞻泰樓集行世)
王麟(新城人幼警敏通九經為文章原本經術以明經為隸川王府教授内行醇備教子孫嚴)
(而有禮子重光諸孫之垣之輔之城之猷之都皆為世聞人以曾孫象乾貴贈少保)
邢竒(字彦美長清人天資穎悟議論敏捷蓄書萬餘卷時號書精當道薦于朝以直言忤大臣)
(授河泊官在任歲餘歸卒于家著有繩庵集)
劉爾牧(東平人嘉靖甲辰進士累官戶部郎中以事忤中官嚴世蕃聳成之廷杖一百削籍歸里)
(後廷臣交章薦起爾牧堅却之且云古者刑不上大夫刑人不在君側近世矯激好名甘受廷尉朴責因)
(事而杖杖而復起縱不辱君命如守身之義阿識者以為名論)
王重光(新城人嘉靖甲辰進士由工部主事改戶部督稅九江歲省漕數千石累官貴州副使嘉)
(靖巾貴州諸蠻約四十八寨三萬餘衆攻赤水諸處撫臣出師不克重光單騎深入諭以禍福諸蠻感服)
(願世奉職貢以採辦大木積勞卒勅建忠勤祠春秋祠之)
張守蒙(字啟哲滕縣人嘉靖甲辰進士歴知寶應鄢陵二縣咸有能名擢四川道御史督理屯田)
(檢奪成國公所乾没逆鸞地數百頃時嚴嵩方用事世蕃姻連成國屢以為言守蒙不聽左遷石州判官)
(鄖陽同知時伊庶人驕横不法為中丞御史所劾有詔墮其官城庶人治兵自衛吏民&KR0837;懼守蒙知河南)
(府召其用事爪牙以法諭之徐取所侵奪官民地各歸其主洛民以安遷鹽運司運使乞歸卒)
谷中虚(海豐人嘉靖甲辰進士歴官潞安道副使陶真人恃上寵建石梁于漳河上工部置簿令)
(真人門下道士募緣所在為害中虚拘道士于橋所選官督理橋成民不知擾歴陞四川巡撫討平龍川)
(土司薛兆乾拜兵部侍郎)
李逢時(字化甫德州人嘉靖甲辰進士授行人擢監察御史巡按宣大時逆鸞主互市逢時具疏)
(極陳得失後防衛懈弛逢時又疏馬市之羈縻難恃宜為預備朝廷韙之後以不附趙文華出為湖廣副)
(使歴官山西左布政使清宗藩之濫支以抒民困以老致仕卒)
石茂華(字居采益都人嘉靖甲辰進士授濬縣知縣築隄障河水擒巨寇王經鄆濮間始得安堵)
(陞戶部主事監草場抗仇鸞有聲歴任兵部尚書太子太保會秦隴大祲茂華條救荒事宜全活者萬計)
李攀龍(字于鱗歴城人嘉靖甲辰進士博學工詩文與王世貞諸人號海内五才子為比部郎出)
(守順德問民疾苦興除利害尋督學關中按察中州人莫敢撓以法以母憂歸卒學者稱為滄溟先生)
冀鍊(益都人嘉靖甲辰進士少好學讀諸大儒遺書博綜子史其無關正學者悉罷之其學主)
(于誠敬造次必以禮為政以孝弟訓民省刑簡訟民化從之巡撫河南擒巨寇督河工受上賞移撫保定)
(加侍郎告歸不為矯矯之節居家不問有無殁無以供葬子孫售産以辦賜祭葬謚端恪)
劉祿(字惟學章邱人嘉靖甲辰進士以行人使朝鮮却賂遺不受遷戶科給事中救王尚書杲)
(忤嚴嵩廷杖罷歸日飲酒賦詩以自娱嘗曰齪齪偷生千鍾祿争如醉死一杯酒蓋其意果不在酒也隆)
(慶中廷薦不起)
王我聘(淄川人幼為諸生頓棄舉子業專攻詩古文詞于三台山下誅茅結廬獨闢蹊徑自號三)
(台逸客凡親友贈遺創建山寺廣置房屋後寇亂依山全活者萬人)
陳夢鶴(字子羽益都人尚書經子年十二撰大内燈詩世廟有事南郊父攜往觀圜邱新製因作)
(大祀圜邱禮成賦一時傳誦丁未成進士夏貴溪欲招為門下弗往授工部主事撰閘河類考二卷繼改)
(兵部選司撰武銓邦正二卷陞河南僉事時分宜當國弗往謝尋罷歸所著有雅音萃稿芝巘山人歲稿)
(平莊集西平游覽志陳氏家乘)
郭東藩(字鎮夫金鄉人嘉靖丁未進士知聞喜縣有惠績行取戶部主事尋告歸肆力子史諸書)
(著作甚古雅絶倫歲饑輸粟一千石以助賑撫按上其事建坊旌之)
張柱(夀光人嘉靖丁未進士授行人歴戶部主事陞河南知府伊藩煽虐掠子女奪民田刦商)
(納逋郡内洶洶柱上疏劾之王以罪削祿柱亦左降陞敘州知府轉山西憲副有以弟産投獻瀋王者弟)
(訴于柱王怒捉其弟杖殺之柱繳敇印于王王懼送犯人并行杖者俱抵大辟累陞江西按察使勘王文)
(成復伯爵陞右布政以詿誤調山西卒于官著有諸史日抄四十卷)
楊巍(號夢山海豐人嘉靖丁未進士由武進令行取吏兵二科給事中敷奏多見採納出為山)
(西按察僉事裁省驛傳羨金二萬兩以佐軍需後巡撫秦晉入為兵部侍郎晉吏部尚書進退人才能協)
(輿論在銓七年致仕歸)
李先芳(字伯承濮州人嘉靖丁未進士由新喻知縣累遷至寧國府同知少以能詩名與李攀龍)
(謝榛等結社及為曹郎時宗臣張佳尹王世貞徐中行輩同集都下朝夕唱和)
殷士儋(字正甫歴城人生而穎異其父號信軒精歴數士儋五歲即能窺其術一日謂其父曰歴)
(家止載六十年我向上推衍百千歲以至無窮皆在我指掌中耳年十九舉于鄉嘉靖丁未成進士選庶)
(常世宗偶舉霍去病穿域蹋踘為問無能對者士儋解述甚悉上喜稱為真翰林穆皇即位以士儋舊為)
(潛邸講官宣賜有加隨擢翰林掌院兼禮部侍郎又改吏部侍郎侍經筵講讀如故穆皇圖治方新士儋)
(日侍講幄其于銓曹執掌仍纖巨靡遺尋晉禮部尚書進太子太保郊祀慶成之典廢墜四十餘年士儋)
(特疏請舉行與宴臣工一時驚傳盛遇焉詔拜大學士入閣輔政年餘即稱疾乞歸疏四上得請時年方)
(五十家居十二年卒贈太保賜祭葬諡文莊)
朱綱(字振甫曹縣人嘉靖丁未進士知晉江舉卓異擢御史按山西興革七事大便于民又按)
(蘇松廬鳳特請廣賑全活不可勝數補關南道剿平土寇後巡撫河南奏建商邱學校劾廢逆藩振興保)
(釐之功為最著休歸二載卒賜祭)
李邦鎮(字安民滕人年十八時父被誣䧟獄當死邦鎮願以身代因居囹圄十八年終日畫灰為)
(字書法自成一家後父冤得雪乃奉父入雙谷山結廬終養博涉羣書四方稱為環川先生年九十七歲)
(而終子周南登嘉靖戊午鄉薦)
丘橓(諸城人嘉靖庚戌進士為刑科給事中時嚴嵩用事賄賂公行橓獨謝絶私餽有撫臣以)
(金餽者首疏劾之後嚴氏怒矯以楊選事杖橓斥為民後再起忤執政又告還杜門著書再起官至都御)
(史慨然以澄清天下為事首疏禁守令貪酷懲御史之縮朒蓋自顧佐後都御史能察臺臣者橓一人而)
(已陞南吏部尚書引年未允至南都兩月而卒賜祭葬謚肅簡)
尹庭(肥城人嘉靖庚戌進士河南郏縣知縣政治為天下第一考選湖廣道監察御史初建言)
(即奏劾奸相嚴嵩父子七疏觸上怒廷杖回籍)
劉應節(字子和濰人嘉靖庚戌進士授戶部主事歴井陘兵備副使擢右僉都御史巡撫遼東隆)
(慶元年起撫河南尋總督薊遼保定軍務其奏罷永平密雲覇州采礦建議積貯通漕及大寧薊門補兵)
(備邊之策皆經國大計也惟請開膠莱河計費百萬議者爭駁之萬歴初進南京工部尚書改刑部會雲)
(南参政羅汝芳奉表至京應節出郭與談禪被劾罷卒贈太子少保)
岳君寵(青州人嘉靖三十六年倭犯江南君寵為千夫長免胄搏賊死之兵備王世貞為作誄)
張夢鯉(字汝化莱陽人嘉靖丙辰進士歴官副都御史清白有政聲及致仕家居猶親灌園拾橡)
(以自給自號龍池叟)
胡汝桂(金鄉人嘉靖丙辰進士好學沉潜尊行陽明之學後累官至刑部郎中)
張憲翔(字肖雛青州左衛人嘉靖戊午舉于鄉授五河知縣以卓異陞戶部主事時漕河淤塞議)
(從海運無不以冐險為難憲翔以才望改雲南道御史往攝其事嘗潛查漕弊暗籍而顯繩之人駭為神)
(明朝廷嘉其能出按順天陜西彈劾不避權貴呼為鐵面御史)
甄沛(字汝澤魚臺人嘉靖己未進士開封推官擢工科給事中獨力敢言皆切軍國重務)
雷稽古(字汝徵恩縣人嘉靖己未進士授廣平推官清廉著譽擢御史按湖廣張居正欲奪藩封)
(地以為囿稽古拒弗與清操勁節二十年如一日)
孫鏜(莒州人商販吴越間嘉靖中倭寇松江郡守任環調兵食不繼鏜請輸貲以佐軍環聞其)
(勇兼善刀遂請于督師劄委效用鏜更括家財招里中親族為部伍不費公餉一日倭舟泊泖滸鏜出酣)
(戰至石湖橋半渡伏發鏜墮水死詔贈光祿丞廕一子)
王之輔(字爾任新城人嘉靖辛酉舉人選隰州知州地瘠民多匿賦之輔力革羨金遂樂輸如額)
(有回賊不時入掠之輔屢却之改知霍州宗藩斂跡擢大名同知漳水壊田廬之輔别開渠二十里入衛)
(河以殺水勢河永不為害終戶部員外郎王氏之盛實基于此)
蕭大亨(字夏卿泰安人嘉靖壬戌進士知榆次累官兵部侍郎護潞藩之國一切裁之以法所至)
(道路肅清陞宣大總督惠績纍纍加太子太保兵部尚書尋改刑部晉少保柱國卒)
栗祁(字子登夏津人嘉靖壬戌進士授徽州府推官遷南京戶部主事𣙜稅杭州廉慎無與比)
(由湖州府擢山西按察司副使兵備秣馬訓兵居三年虜不敢近塞拜布政司参政大臣行邊薦其才可)
(大用未幾以疾卒于官邊民追思之建威愛祠祀之)
王之垣(字見峯新城人嘉靖壬戌進士荆州推官藩王不法之垣捕王左右十餘人王怒之垣不)
(為動擢刑科劾誠意伯貪横宰執有修郄諷之垣之垣力持不可歴官至府尹裁抑中官貴豪巡撫湖廣)
(景王故宫災或誣府官燕客之垣驗視無狀盡釋之陞左侍郎贈尚書)
馬文煒(安邱人少孤貧以孝聞嘉靖壬戌進士知確山行取御史廷訊大辟政府有所欲出文煒)
(曰是嘗希相嵩殺直諫者何出為政府不懌罷按察副使治荆南上遣中貴為張居正治第于江陵豪僕)
(横郡中文煒縳治之江陵又欲以射圃為囿持不與以故久不遷江陵殁晉僉都御史巡撫江西卒于官)
王嘉賓(字國光滕縣人嘉靖壬戌進士除太湖知縣政尚廉平擢御史時太常周怡給事石星以)
(言事得罪嘉賓具疏論救聲動臺端久之廷議置三中丞分部海内屯鹽人情騷動嘉賓上疏極言不便)
(上納其言寢罷時嘉賓弟元賓同時為御史皆著風裁尋以疏宦官織造事語侵及部臣外補歴知寧國)
(大名二府所至治行為最陞山西按察副使)
杜輅(字從殷泗水人嘉靖壬戌進士由中書累官河南按察副使備兵南汝清操勁節而又嫻)
(于吏治斷獄平反見柄臣相傾軋輙請疾不出而卒)
劉文曜(日照人家貧力學淹貫經史尤精易數相從者日衆文曜曰聚徒講學非盛世事也急揮)
(去閉戶不納人稱樂菴先生)
梁萬斛(平度人嘉靖初為諸生一試不售即棄去躬自灌園日傭菜以自給遇貧難者即解纏與)
(之雖忍饑不顧時人因目為梁仲子州守周思兼聞其賢造廬請謁踰垣而遁)
田濡(字少生聊城人嘉靖乙丑進士由行人司選工科給事中疏請宥議禮諸臣楊慎等不報)
(監築都城以劾中官侵少府錢逮下詔獄尋釋之癸巳星變陳修省六事陞刑科都給事中論吏部尚書)
(汪鋐武定侯郭勲貪横無狀即罷斥時論壯之陞南京太僕寺卿未幾請告歸里悠遊林下年八十餘卒)
張煥(益都人嘉靖乙丑進士由山西長治令行取南京戶科給事中兼理湖册奏除積役等五)
(事巡視營務條奏重將權存客兵五事署工垣又陳理財六事皆如議行劾應城伯孫文棟朘削營兵奪)
(職海道久阻督運者強謂可行人米没溺無算煥廉得實劾之遂罷海運擢尚寶卿尋掌鴻臚拜南贑巡)
(撫下車即擒巨寇周伍馮仙等數百人又峒賊葉盛乾盛賢以稔惡流口外潛逃歸備兵粮屬槖鍵期謀)
(叛煥飛章上聞預以兵守浹口擒獲之在任八月以憂歸所著有虚白堂詩草)
王象坤(字子厚新城人嘉靖乙丑進士知杞縣秩滿以戶部主事晉禮部郎中張居正當國議奉)
(先祭例嘗拂其意出督河南學政終山西布政清操益勵都御史温純乞顯陟一人以風天下謂莫如象)
(坤云)
臧惟一(諸城人嘉靖乙丑進士授宿松令累官至河南巡撫都御史專持大體以便民為務旋引)
(歸起南兵部侍郎施設最多贈兵部尚書)
王基(字啟亨青州府人嘉靖乙丑進士除戶部主事督通州馬房不撓于中貴先期報完且比)
(往歲溢六千餘兩管太倉收給俱立抽驗法乾没尅減兩弊皆絶陞郎中轉大同知府大同重鎮基從容)
(酬應軍民安之時代藩有大獄積年久而株連甚多基自晡逮昏即讞決奏成憲司驚以為神累陞山西)
(布政司参議治蒲州一日河忽南溢聲如震霆漸已逼城基設祭迎拜水遽止崩處見古石堤横亘基遂)
(接而修之蒲自是無河患繼蒞湖廣按察使及浙江布政政績甚多尋陞副都御史巡撫大同塞下吏民)
(懷德畏威屢邀朝廷奬賜後兼南京戶兵刑工四部尚書事俱不勞而理屢疏告歸乃得請家居三年卒)
(贈太子少保賜祭葬)
趙煥(字文光掖縣人嘉靖乙丑進士萬歴三年中官張宏請遣其黨𣙜真定材木煥執奏不從)
(張居正遭父喪言官交章請留煥獨不署名累遷左僉都御史會詔求言煥請恢聖度納忠言謹嚬笑信)
(政令時詔大臣商確治理次第舉行實政弊在内府者一切報罷而戒飭督撫有司務求民瘼上嘉納焉)
(以親老乞歸家居十六年再起歴吏部尚書卒贈太子太保有文集十卷行世)
王湘(字大清濟寧人嘉靖乙丑進士由翰林授監察御史出按順天入掌臺政值大察所摘發)
(不避權貴與張居正相左遂出為陜西副使稍遷大理寺卿以聽調歸)
趙鯤(字子南夀張人嘉靖乙丑進士知臨穎縣興利除奸政聲大著擢大理評事讞獄平允為)
(時所稱出為漢中知府大盜湖海珠依山險為寇父子相繼四十餘年鯤下車捕緝境内悉平遷雲貴兵)
(備副使卒于官所著有讀書日記選集等十六卷行世)
趙慎修(字敬思膠州人嘉靖乙丑進士知揚州有廉聲築大堤三百餘里漕舟民田兩得其利調)
(補大名府尋遷河南副使以親老告歸)
襲勖(字懋卿章邱人少貧牧豕年三十始補諸生與濟南殷正夫李于鱗許殿卿輩為詩古文)
(詞互相切磋仕終開平衛教授所著有懋卿集太極圖說等書行世)
范汶(字澄吾范人以道學著名齊魯間隆慶元年恩選授易州同知轉慶陽通判所至著績致)
(政歸林下悠游復四十餘年惟以讀書為事年九十四歲終)
王梁(諸城人隆慶丁卯舉于鄉授隆慮令開渠灌田民仰食者千數歲饑餓殍盈道而隆慮無)
(团民舉荒政第一陞真定同知有豪民周氏為盜藪梁擒治之中貴力為解不聽滹沱水溢董工築捍民)
(永賴之陞戶部員外尋轉撫州知府以疾遂致仕還)
劉不息(字體道滋陽人隆慶戊辰進士授寶坻知縣擢吏科給事中累官太僕寺少卿以疾請告)
(卒于家不息兩主大計黜陟得體稱為明都諫先是有江西富人曾襄欲冒襲先賢曾氏世職博士衆議)
(多惑不息按曾氏譜系特疏奏劾置襄罪而曾氏的裔遂得承蔭其章奏載在嘉祥宗聖志有子五人皆)
(以文行名于世)
房如式(益都人隆慶戊辰進士除行人使蜀楚咸著清節授雲南道御史視鹺兩浙條畫鹽政六)
(卷吏胥豪強懾服不敢為奸按湖北學政人不敢干以私出為山西僉事設方略擒巨盗王大和等陞四)
(川副使谿蠻讐殺軍門欲加之兵如式曰蠻性好鬭以天威諭之止煩一檄耳蠻果畏服陞陜西按察使)
(左遷河南参政遂拂衣歸里)
張麓(夀光人舉茂才任高平簿弭盜誅奸卓有聲績時有告虎傷者公牒山靈虎即投澗水死)
(縣人立馴虎廟以祀之)
蔣希孔(字山賓滋陽人隆慶戊辰進士任保定推官歴湖廣副使致仕歸置義田以贍宗戚之貧)
(乏者)
于慎行(號穀山東阿人隆慶戊辰進士授翰林編修張居正欲奪情慎行力言不可竟罷歸居四)
(年居正死召復日講抗疏請封東宫屢詔責讓持愈堅乃乞歸後再起累官至太子少保禮部尚書東閣)
(大學士卒贈太子太保謚文定賜葬祭敕建專祠所著有讀史漫錄筆麈若干卷)
趙池(昌樂人隆慶戊辰進士授行人行取御史大璫馮深横甚其姪馳道遇池不避池叱下枷)
(示之上章劾奏不報巡鹽河東及復命例存内閣餽儀池不與所羨盡簿上之陞汝寧知府以疾致仕歸)
梁承學(字師顔聊城人少孤力學年十八登隆慶戊辰進士内侍有同姓者請訂宗盟承學正色)
(謝絶之除延安府推官讞獄多平反奏最陞南京工部主事陞戶部郎中握籌劑畫悉中時宜尋以邊才)
(擢陜西副使備兵鄜延繕城堡飭武備境内肅然&KR0624;賊嘯聚檄諭之立解歲饑出粟賑貸全活甚衆承學)
(淡于進取無内交為忌者所中遂拂衣歸)
党馨(字秀芳益都人隆慶戊辰進士知延安府遇歲熟斗粟十錢馨出庫金易粟貯之逾年大)
(旱賑以所貯民㤀其災累遷寧夏巡撫時哱氏異謀已久馨乃捕其腹心數人寘之法會餉至稍遲哱乃)
(嗾軍士為逆露刅挾馨馨瞋目叱賊罵不絶口而死)
賈三近(字德甫嶧縣人隆慶戊辰進士選庶吉士改給事中與政府相左歸里起光祿卿巡撫保)
(定賑濟流民西輔之民為祠祀焉陞侍郎涉獵羣書善為詩有先庚生傳寧鳩子東掖漫錄奏草諸書)
張其綱(益都人歲貢生事生母慈母克盡孝道一日鄰居失火二母室深邃不得出其綱冐烟突)
(熖令二母坐竹籮中擔之而出後二母相繼殁三年不飲酒食肉)
張文(青城人兄朝瞽文事之甚恭又兄漢及其姪早亾文撫其孫如已出鄰里舉其行誼巡按)
(御史檄旌之文曰此我家事何與官府反其檄)
張後覺(字宏山茌平人事父母至孝里中稱長者一時學人多宗之以歲薦為華隂訓導會地震)
(署邑篆賑傷掩骼弭盜撫存璄賴安全致政歸士民泣送者絡繹不絶祀名宦鄉賢)
陳&KR0581;(樂安人隆慶中庚午鄉試仕新城令時諸大璫多邑人好以厚賄餌令長宗族横里中莫)
(敢詰&KR0581;一切謝絶犯律者重繩之陞通判治楊村督理河漕具有政績後乞歸行李蕭然雖俸薪亦不取)
(後官使人致之家乃送縣助修城工之用)
齊一經(濰人隆慶辛未進士初宰交城萬歴時擢給事奏彈不避權貴神宗嘉其鯁直嘗書之御)
(屏口齊一經強口強舌陞山西参政)
張彛訓(字天叙寧陽人隆慶辛未進士知博野縣累官陕西参議每歴一任即罄其餘貲隨厚薄)
(遞置庄地分給族黨因號曰張氏義莊)
張世則(諸城人隆慶辛未進士授寶坻知縣行取吏科給事劾陕西撫臣貪劣人以為快又劾吏)
(部尚書謫縣丞稍遷禮部主事累陞江西参政忤上官致政還家作治平要覽欲上未竟而卒)
王汝訓(字師古聊城人隆慶辛未進士知元城内召得刑部尋改武選盡散其先世資産與内外)
(親戚朋友而僅留薄田自給盜入室汝訓使啟箧自取僅敝緼千錢而已盜羅拜去遷光祿丞累官僉都)
(御史巡撫浙江救魏學曾以回上怒主大計不避權勢家居十餘載起南刑工部左右侍郎却水衡餘錢)
(于中貴一無所假借殁贈工部尚書謚恭介)
孫維城(字宗甫邱縣人隆慶辛未進士知濬縣太康任邱皆有政績擢監察御史張居正奪情侍)
(讀趙志臯張位主事趙世卿皆以抗疏遣戌維城力捄得復原官後三人入居政府每與之語及其事維)
(城正色却焉有故人子以逋賦被執維城解所佩帶輸之其為人正直長厚類如此)
孟秋(字我疆茌平人隆慶辛未進士為昌黎令均田行條編法墾治荒田給民牛種脩廟學建)
(書院秩滿轉大理評事時京師有公會署其籍曰除我疆清貧不與外蓋重之也遷兵部主事致仕歸駕)
(一牛車所著書有道脈說大道吟氣志吟行于世)
趙燿(字文明掖人隆慶辛未進士由庶吉士擢御史以忤張居正歸後擢兵部郎歴藩臬清正)
(率屬巡撫保定時朝鮮有倭變經略備倭十事上言欵貢不可輕受時兵部尚書石星一意主欵既而石)
(星奸露事果壊人服其先見云)
孟一脈(字淑孔東阿人家世邾城自其曾祖詳遷于阿之南谷父存義為名諸生力田好學未第)
(一脈中隆慶辛未進士令平遥五載撫民勸墾積谷十萬石不取贖鍰擢南道御史因兩宫上徽號疏救)
(投荒之鄒元標等忤張居正奪職居正死起故官彈劾守備張延不法又疏陳五事忤旨謫建昌推官歴)
(南司農尚寶丞屢遷南京右通政移疾歸復起僉都御史巡撫南贑殁贈副都御史)
邢玠(字搢伯益都人隆慶辛未進士知密雲擢御史歴任巡撫晉南兵部侍郎勘土司楊應龍)
(獄獻作惡首從七十餘人設兵丁松坎湄潭龍泉扼其項背擒治之倭犯朝鮮上命玠往視師有稷山青)
(山之捷倭遁玠授計陳璘等殱石曼子擒平秀吉前後斬首五千級鑄銅柱標功釡山捷奏晉兵部尚書)
(卒贈太保)
吕三才(臨朐人隆慶辛未進士授戶部主事監蘇松兊江南大水請改折民感之陞西安知府歲)
(荒多方賑恤陞副使治大同左衛修堡練兵屹為雄鎮方擬大用會病卒)
朱鴻謨(益都人隆慶辛未進士官吉安推官潔身持法擢御史會張居正奪情諸建言者皆廷杖)
(遣戌且下嚴旨有敢論救者罪如之鴻謨接邸報泣曰何至是也乃慷慨上疏當事内媿不能重螫乃勒)
(之歸再起巡按江西累遷都御史巡撫應天授刑部侍郎守法不阿獄無濫冤鴻謨為諸生時鄒善首授)
(良知之旨又師冀端恪鍊得其學遂為名儒)
王象乾(字霽宇新城人陞慶辛未進士初令聞喜繼守保定累官至兵部左侍郎總督川湖貴州)
(代李化龍經理播州討平砂溪銅仁諸苗寇陞右都御史薊遼宣大總督兵部尚書弟象坤仕山西布政)
(使象恒兵部侍郎象蒙監察御史象晉浙江布政使象春郎中極一時衣冠之盛而亦俱有才名)
趙世卿(字象賢歴城人隆慶辛未進士萬歴初授南京兵部主事張居正當國世卿奏匡時五策)
(而極論言路當開鄒元標等皆以建言遠竄宜特發德音放還使天下曉然知聖天子無惡直言之意居)
(正欲重罪之尚書王國光曰罪之適成其名出為楚府左長史居正死累遷戶部侍郎疏請罷礦稅言甚)
(切直帝優答之西北水旱時告世卿屢請減租發賑復請捐内帑百萬佐軍用不從因連章求去不許至)
(三十九年十月乘柴車徑去帝知亦不罪也家居七年卒贈太子少保)
李端(利津人父敬義以罪戌開平衛端時年十六擊登聞鼔上書請代上曰這個實是孝子准)
(他罷代軍四十餘年復念親老令子鵬代役自歸奉養)
李敏(長山人三弟俱幼而父殁臨終囑敏曰某地黃金十斤俟諸弟長成可均受之及弟各授)
(室乃告以斯言啟藏而得之仍父在時之封識也均分之如父言)
馮子咸(臨朐人萬歴癸酉舉人專心理學捐舉子業躬耕冶水上有日進劄記自警私課)
邢侗(字子愿臨邑人萬歴甲戌進士任南宫令邑大治百姓為立生祠拜監察御史巡鹽河東)
(繼按三吴所至疏陳利弊大有興革朝論以廉惠稱官太僕寺卿以親老乞休居家博極羣書為文宗六)
(朝能詩兼善書法所著冇来禽館集)
孫旬(莱陽人萬歴甲戌進士授行人擢御史亢直不附張居正按浙江清鹽法兵變刦撫臣旬)
(獨往諭之奸徒懾服復按江西裁抑強藩巡歴順天貴戚斂手宦寺弗敢于以私居家養母田産盡讓其)
(兄以操江都御史終)
李旦(字子旭諸城人萬歴丙子舉人知蔚州以廉潔稱有庫胥亡千金旦偶出見業髻者縳訊)
(之果盜金兒其神明如此州中豪強與武人訟以金器賂旦怒笞卻之卒寘之法擢平涼同知多異政以)
(内艱還送者萬人乙卯饑捐粟二百石以賑鄉里稱之年九十五卒)
王嘉賓(泰安州人萬歴丙子拔貢授遼東廣寧衛教授初州庠士子皆治易詩書三經無他業者)
(嘉賓曰岱安近聖之居豈可使五經不備乃延麟禮名經之儒設義塾以廣其傳而子壻弟侄皆各占一)
(經分導其業後子泰以春秋名家壻李涵以禮記名家其他奬進士類羽翼庠序者不一而足其事多類)
(此至其捐俸捐金修學助貧又青氊之能事也)
傅光宅(字伯俊聊城人萬歴丁丑進士仕至御史時宦官𣙜稅臨清閭閻騷動光宅疏陳其狀坐)
(左遷又嘗置學田三頃以贍貧士為文疎麗似蘇長公詩在岑孟之間字法魯公有詩集行世祀鄉賢)
馮𤦺(字琢菴臨朐人萬歴丁丑進士授翰林編修累晉吏部侍郎陞禮部尚書卒于官賜祭葬)
(贈太子少保諡文敏海内咸以未大用惜之所著有北海集)
王繼光(黃人萬歴丁丑進士累官僉都御史巡撫四川却餽遺禁浮冒凡一切羨餘公費皆留充)
(兵餉年甫強仕以母老告歸終養母卒悉以遺産讓其弟終身不仕)
劉一相(長山人萬歴丁丑進士知高平擢給事中屢上疏劾張居正改僉事再謫稷山知縣轉南)
(兵部主事立雇役中貴貪弁欲更之一相持不可佐邢玠勘播事躬入其巢諭獻首惡後播反一相監軍)
(深入戰功為多晉陕西副使)
袁化中(字民諧武定州人由萬歴丁丑進士初歴知内黃涇陽有善政泰昌元年擢御史熹宗踐)
(祚化中首彈方從哲又疏陳時事可憂者八言皆愷切出按宣大以憂歸服闋起掌河南道抗疏論劾魏)
(璫忠賢大恨又言毛文龍濫俘童稚及考覈崔呈秀尤觸忠賢忌遂竄入汪文言獄案令許顯純坐以楊)
(鎬熊廷弼賄六千酷刑拷掠于獄中斃之崇禎初贈太僕卿謚忠愍官其一子)
張文(濟陽人以貢士授武岡州同知時州守非法寘人于死文力爭之得釋陞延安通判俱廉)
(明有聲)
曲遷喬(長山人萬歴丁丑進士初令沁水縣均徭賦清冤獄擢工科給事中上條邊事宜四欵一)
(一舉行巡視光祿聞上以養鷹傷面因上戒佚遊保聖躬疏歴任戶禮刑諸給諫陞淮揚参政終通政使)
董基(字巢雄掖縣人萬歴庚辰進士授刑部主事抗疏諫内操謫萬全都司都事尋遷南京禮)
(部主事終南大理卿)
韓介(臨淄人萬歴庚辰進士選寶應知縣有妖狐為祟禱于神霆擊殺之飛蝗為災為文祭告)
(蝗即飛去行取御史巡兩淮鹽政杜干請却例金忌者中之告歸杜門訓子置義田四百畆贍宗族歲饑)
(煮粥以食餓者活數千人)
丁懋遜(霑化人萬歴庚辰進士知餘姚縣著賢聲入為吏科給事中以保儲忤上意歸田三十年)
(天下高其名熹宗時起太僕寺歴陞工部侍郎卒于京贈工部尚書加太子少保)
姜桂芳(濟寧人萬歴時舉人任魏縣知縣治聲循卓陞江南山清同知所轄高堰為淮南要地南)
(決則壊田廬北溢則阻漕運桂芳竭力經營修築完固歴年無患至今猶利賴焉)
鍾羽正(字龍淵益都人萬歴庚辰進士知滑縣多惠政擢禮科給事時光宗儲位未定疏請建儲)
(忤旨削職家居二十餘年再起累官工部尚書太子太保劾輔臣進藥議謚封后移宫等事權貴側目遂)
(忤璫歸與鄒元摽馮從吾等講學嘗建首善書院于京師)
孫珫(字玉耳平隂人萬歴庚辰進士授浙江錢塘令清操惠政卓冠一時徵拜侍御史疏禁交)
(際上從中可其奏出按陕西值寧夏之變竟殱巨寇再按順天秉公執法貴戚斂手因忤權相補山西参)
(議時礦使初出勢張甚珫防禦禁戢璫畏憚之)
王象蒙(字子正新城人萬歴庚辰進士知河内縣有惠政擢監察御史出按應天疏請賑饑再按)
(四川疏言楊應龍必反詞甚激切人服其先見云)
高舉(字東溟淄川人萬歴庚辰進士知完縣蒲圻皆冇惠政徵為監察御史内璫張德毆死人)
(衆莫敢問舉抗璫于法時河決淮泗舉按其地上疏築塞歴官浙江巡撫歲省軍儲百萬緡捐贖鍰數千)
(金築南湖堤南安漁者以暴風漂至疏請釋宥全活千百人)
杜華先(字孝卿冠縣人少穎異萬歴壬午鄉薦第一癸未成進士授行人督學山右秩滿陞湖南)
(按察副使值峒賊逆命奉敕以按察充巡撫督剿華先躬擐甲胄率領大軍深入虎穴逢賊四合䧟于邃)
(谷中忽風雷交作即麾兵突出殺賊殆盡諸峒悉平捷聞賚賜有加引疾歸以勞疾卒)
劉大武(字靖予博平人萬歴癸未進士授翰林改兵部員外郎出為河南按察副使備兵汝南賑)
(饑弭盜清屯田建書院政聲籍甚以材望移鎮寧武軍父老遮留奏從民請留三年晉陕西隴右道兵備)
(参政提兵巡塞外斬首百餘級以勞瘁遽疾卒)
黃中色(字元采滕縣人萬歴癸未進士知河内開稻田二百頃竹田一百頃境内瘠土皆成沃壤)
(民甚便之舉卓異累官吏部文選郎中以冡宰李世達枚卜事坐貶興安同知在州有治績)
于若瀛(字文若濟寧人萬歴癸未進士鳳陽推官兵部職方主事歴官陕西巡撫會大璫梁永誣)
(䧟咸陽知縣滿朝薦下獄若瀛抗疏申救所拔秦中士王圖解經邦王之寀後皆為名臣後以志不得行)
(發病值大閱猶奮起揚兵塞上中途病劇卒尋贈副都御史予祭葬崇禎十五年賜謚襄敏)
侯慶遠(字公善滕縣人萬歴癸未進士知大同調滑縣皆有循良聲擢工科給事中奏疏傳播中)
(外黔國公嘗以金投慶遠慶遠拒不受或勸首之當得超擢慶遠曰吾不受渠遺斯已耳何以名為也)
曹璜(字于渭益都人萬歴丙戌進士由戶部出守西安先後議織造三十二事開鑛九事河渠)
(刑罰徵收諸議永著為令秦人至今頼之巡行阡陌一僕一馬人不知為守也累官至通政参議宦遊南)
(北箧中不藏一物當時清節名臣以璜為第一)
柳佐(字賡虞臨清人萬歴丙戌進士知夏邑縣卓異擢御史力爭儲議因罷職歸里泰昌時起)
(太僕卿累至工部尚書卒贈少保)
賈毓祥(字四塞平度人萬歴丙戌進士歴太谷安陽二縣令擢陜西道御史時邊事日亟毓祥條)
(畫戰守無虚日並劾失事經撫逮治之天啟二年巡按廣西抵任即劾撫臣竒貪安酋作亂南丹州土官)
(莫儁受其偽封一時人情如沸毓祥乃部諸酋長精兵擒之立其弟伋而&KR0837;&KR0837;者遂定值魏閹煽虐廷臣)
(劾閹不報毓祥疏言陛下何不盡檢九卿科道單詞合詞召閣臣逐欵一問使天下知聖朝無不白不黑)
(之事無不歸不結之局為國體非為忠賢疏入優詔答之再按應安諸郡發奸摘伏風采稜稜贖鍰二萬)
(盡付有司買榖賑饑予告歸崇禎改元起左副都御史尋致仕卒年九十有二)
馮士衡(字于平益都人貢生知孝豐縣政清刑簡俗産女恒溺之士衡用蘇軾法盡革其陋習又)
(減下地規例四千金里舍始得休息)
曾礪(字石甫陽信人萬歴丙戌進士選庶常改授御史時承平日久章奏多留中不發礪抗疏)
(切諫不報巡視北城貴戚豪猾斂手咋舌時儲位未定言者輙斥去礪慨然曰此臣子盡節時也敢自愛)
(身家乎懷奏入諫以切直忤上意謫汝州判官後數歲以原官起用竟絶意仕進日以闡發聖學啟牖後)
(進為己任著大學辨四書正解周易註毛詩疏發微論本草補試驗方等書)
吳崇禮(字彬卿寧陽人萬歴丙戌進士知蒲縣調臨晉盡革健訟諸弊擢御史值東省亢旱具疏)
(請發内帑金五萬以賑之巡鹺兩浙巡撫順天務為鎮静吏民安之晉南京兵部尚書尋改刑部殁謚定)
(襄)
王孟煦(安邱人萬歴丙戌進士由翰林累遷至四川参政工詩兼善書法著有雲耕山房稿)
陸埜(登州衛人萬歴丙戌進士歴刑部郎中性孤介與當路不合謫運判所著有海陵集)
陶性(登州衛人早孤事母至孝家貧樂施以明經歴教授遷晉府紀善歸屢請鄉飲不出鄉人)
(稱為湛泉先生著有齊河志詩集遊勞山賦)
鄧守清(字星海東昌衛人萬歴戊子舉人初任襄城令改懷遠清廉慈惠士民皆尸祝之尋陞臨)
(洮府同知洮居邊塞兵民襍處守清經理得宜有經國籌邊之譽)
逯中立(字與權聊城人萬歴己丑進士由行人擢給事中遇事敢言上書救顧憲成及論礦稅事)
(與顧高鄒馮諸君子講程朱之旨於東林書院家居二十餘年殁贈光祿少卿)
許維新(字周翰堂邑人萬歴己丑進士知山西澤縣内陞部郎出為寧國知府尋調松江陞山西)
(河東兵備道歴右通政光祿寺卿以疾乞歸加戶部侍郎予告陛辭陳邊防五事嘉納之維新為人性毅)
(學邃在官務存大體折強宗裁悍卒開廢河能為人所不能為居家立家廟宗田以洽支族置學義田以)
(贍貧士文章高古有西京風力尤工書華亭陳徵士繼儒稱其事事皆造第一鄉黨後輩皆宗仰之所著)
(有河東兵事略郡邑談及文集若干卷卒贈都察院右副都御史諭祭葬加一等)
周如砥(字礪齋即墨人萬歴己丑進士以文章名天下歴官右庶子己酉推祭酒不就投劾歸居)
(村墅絶跡城市郡邑大夫罕識其面至桑梓利弊輙昌言無隱邑地瘠賦繁每代旁邑償羨如砥請蠲溢)
(額以甦窮黎歲饑發粟倡賑全活無筭卒贈禮部右侍郎)
王業宏(字又毅安邱人萬歴己丑進士授永平推官折獄多所平反擢御史巡鹽兩浙首疏彈礦)
(使之害轉河南道有廣言路疏籍稅璫陳增賍萬金按中州鹿邑令恃奥援貪虐劾斥之陞太僕少卿)
程紹(德州人萬歴己丑進士汝寧推官戶科給事中會礦稅使四出山西知縣韓薰忤璫被逮)
(抗疏論救除名為民家居二十年泰昌時起太常少卿歴太僕寺卿巡撫河南天啟中玉璽出臨漳上疏)
(有宜瓦礫置之等語又薦鄒元標馮從吾等疏入上大怒遂移疾以歸卒贈侍郎)
何爾健(字乾室曹州人萬歴己丑進士令鄢陵有惠政擢御史劾首輔直聲震中外時張璫籍没)
(株連者萬人爾健力出之按順天請蠲賑免魚課馬價等項斥稅璫陳增人咸德之晉大理丞所著有惠)
(文集劾璫諸疏)
連守度(字慎所樂安人以貢生知淳化縣擒大猾王堯陞鎮南知州以親老堅辭不赴林居奉養)
(二十餘年)
史載勲(字龍椒昌邑人萬歴辛卯鄉薦好學不倦輯二十一史紀略著海運議)
范廷弼(字石弧滋陽人由萬歴辛卯舉人知寶豐魯山二縣有循卓政聲累官参政值亢旱捐賑)
(全活者甚衆)
隋不矜(字抑客夀光人萬歴辛卯舉人知富平縣開文昌諸渠以溉田擢順天推官權貴憚之及)
(致仕歸足不入城市)
張采(字還白滕縣人萬歴辛卯解元刑部員外郎中天啟中忤魏忠賢歸所著有四書翼)
龐時雍(汶上人萬歴壬辰進士知丹徒縣陞兵部主事改戶部沈一貫柄國抗疏直攻其欺罔十)
(罪誤國十罪且曰一貫之富貴日崇陛下之社稷日壞又曰正孔子之所謂鄙夫孟子之所謂民賊也疏)
(入帝怒擬貶三秩調極邊以李柟周家棟等申救帝益怒遂奪職)
畢自嚴(字景曾淄川人萬歴壬辰進士授松江推官年少有能名陞刑部主事歴任至布政使所)
(在咸有政績泰昌改元擢太僕卿逾月以僉都御史防海巡撫天津招練水陸軍六萬人安插客兵萬人)
(馬艦甲仗稱是經年僅費縣官錢七萬蓮教于宏志圍景州自嚴亟會兵勦平之晉戶部侍郎移疾歸崇)
(禎初起戶部尚書時京師戒嚴自嚴芻糈立辦中外恃以無恐在部六年晉太子太保致仕卒贈少保賜)
(祭葬蔭一子)
張延登(字濟美鄒平人萬歴壬辰進士令内黃有惠政擢兵科給事中上疏平朋黨再補吏科歴)
(太僕寺卿以都御史巡撫浙江閩賊周三老自東甌入石浦連艘數千延登督諸軍討之累戰皆捷遂覆)
(其巢累官工部尚書卒賜祭葬)
臧爾勸(字九岩諸城人兵部侍郎惟一子萬歴壬辰進士歴官河南提學持正不阿朝廷嘉之後)
(留任三年晉寧夏巡撫飭軍伍繕城隍大猾巨凶望風潛跡晉兵部侍郎殁贈尚書)
馬從龍(字君昇安邱人萬歴壬辰進士歴知洪洞高平二縣行取給事中以母老終養歸家凡十)
(五年晨昏侍奉甚于孺慕母殁應起官不赴惟杜門躭經史而已)
蒲生汶(淄川人少孤恪遵母訓弱冠成萬歴壬辰進士授玉田縣知縣聞母病即棄官歸抵家母)
(已殁痛哭失聲嘔血數升而竟不起)
馬應龍(字伯光安邱人萬歴壬辰進士除杞縣令多異政仕至精膳司郎中所著把乘四十八卷)
(註道德經二卷藝林鈎微錄二十四卷詞林玉屑二卷古文参同契二卷文集若干)
張竒策(觀城人萬歴癸巳拔貢初任元氏丞陞遼海衛經歴開原被没竒策死之同事四十六人)
(詳明紀)
李誠明(德平人萬歴甲午舉人天啟時魏忠賢遣人以厚幣招之誠明固辭不受)
馬味道(禹城人與平原張岱野齊名岱野嘗式廬訂交味道曰子顯我隱其趣不同也請辭後岱)
(野官御史力薦于朝味道以書謝之曰凡以隱弋名者終南之捷徑爾子去人之安即人于危謂之愛我)
(否乎事得寢逍遥泉石以終)
王邦直(字東溟即墨人以歲貢官鹽山縣丞辭疾謝歸殫精聲律之學聚書千百卷坐卧小閣二)
(十年成律吕正聲六十卷萬歴間詔修國史翰林周如砥上其書詔史館採用之)
王象恒(字立宇新城人萬歴乙未進士知祥符曲周盧龍三縣皆有異政擢監察御史疏劾中官)
(時論韙之按順天舉劾皆當職論風火灾疏六弊當革言甚切直累官都御史巡撫應天贈兵部侍郎)
朱延禧(字允修聊城人萬歴乙未進士由翰林累遷禮部右侍郎以至建極殿大學士時楊左逮)
(獄延禧力捄之不得厲聲曰天道好還輕殺妄殺必獲冤報已而内傳奬魏璫敕稱宗臣延禧曰天潢一)
(派始稱宗臣援筆反之璫大怒嗾言官劾之一辭即允璫誅欲起用未果)
王道一(黃人萬歴乙未進士知大名魏縣以惠稱擢工部主事由郎中除汾州知府均平祿米宗)
(藩稱直為吏以来庭無私謁乞休加銜按察副使以清介著聞)
劉璞(號柘山莒州人萬歴丁酉舉人任鄠縣有勸農社學義倉捕盜諸政績召為御史直言極)
(諫彈魏忠賢十可誅削籍閉門著書)
吳允中(字衷白曹州人萬歴戊戌進士歴知永城商邱把縣改小灘兊軍為官運軍民永賴擢御)
(史屢疏請福王之國一時中外壯之)
趙秉忠(字季卿益都人萬歴戊戌廷對第一授修撰壬子典試江南所取士如張瑋姚希孟之介)
(直周順昌之忠節皆為一代名臣充經筵日講官啟沃甚多疏請加建文帝廟號累官禮部尚書忤璫削)
(奪歸里殁後魏璫敗贈太子太保賜祭葬所著有&KR1778;山集)
顧頤(博興人萬歴戊戌進士任遼東参政城䧟頤衣冠望闕拜畢硃書于壁云邊疆失守臣子)
(何顔無力報國甘心九泉遂自經)
馬性淳(陽信人萬歴戊戌進士任直隸寧津知縣為諸生時即廉退謙約與人無忤成名後益自)
(貶損鄉黨皆稱其名實相稱後令寧津去家頗近族里往来不絶而性淳竭力周旋不吝不怠及内擢兵)
(部選司反杜門謝客雖至戚不通一函臺省咸譽其清正出守陕西洮岷兵備道核餉練士措置咸宜予)
(告歸里凡親戚故舊皆一一慰問以謝從前間闊其忠厚待人如此)
劉其遠(字推道益都人萬歴庚子舉賢書教諭聊城時諸生白宗殷受誣論死其遠力出之旋陞)
(同州知州雪冤獄數十案大盜雷敖聚衆掠里閈諭以順逆衆解散擒其魁置于法民賴以安轉西安錢)
(法同法盡除陋弊尋内轉刑部郎中卒于官)
公鼐(字孝與蒙隂人萬歴辛丑進士官翰林乙卯山東大饑鼐疏請發賑通省賴以全活光宗)
(大漸國是紛然鼐持論侃侃疏中有云恐因委巷之訛傳流為湘山之稗說存其真不存其偽傳其信不)
(傳其疑言皆切中時弊及魏璫大熾鼐直言極諫兩疏皆留中遂拂衣歸崇禎時贈禮部尚書謚文介所)
(著有問次齋文集一百卷)
胡行知(濰人萬歴辛丑進士授永年知縣文章政事卓有可觀其公舉鄉賢詞云和氣致祥境有)
(魯恭之三異清操勵俗囊無劉寵之一錢蓋汝南月旦評也)
陳伯友(字仲怡濟寧人萬歴辛丑進士授行人擢刑科給事中甫拜命即劾罷河南巡撫李思孝)
(侃侃立朝不避權貴尋以艱去及服除時廷議多排東林遂不出至四十六年以年例即家除河南副使)
(天啟時遷太常寺卿偕楊漣同劾魏忠賢遂致削奪崇禎元年詔以原官起未及用而卒)
房楠(字國拄益都人萬歴辛丑進士授戶部主事廉能有聲轉工部陞晉省大参時潞府多強)
(宗恃勢擾民楠執法繩之陞貴州按察使為宵小中傷降申陽牧楊漣諸公亟薦之復擢戶部郎後陞秦)
(省参議墨吏望風引避終以不附權貴再黜遂不仕)
高捷(淄川人萬歴辛丑進士由行人歴官淮徐道當乙卯丙辰東省連歲大饑相率流移淮上)
(捷時當守淮設法賑濟興工作以食其力施藥局以療其病贖婦女以完其室嚴兵衛以詰其姦給路費)
(以勸其歸活流民數十萬其註籍回東者凡十五萬六千有竒山東巡撫李長庚特疏有云汲黯發粟河)
(内古有遺規富弼救賑青州今移境外存濟全省之功特疏鄰守之薦捷又遺俸惠寄通庠其推恩委曲)
(如此至治淮諸善政又不勝殫述蓋鄉賢而兼宦績者惟捷為不愧云所著有四書疏義易學辭象三蘇)
(理平等書行世盖捷固能以學問為事功者也)
曹珖(字用韋益都人萬歴辛丑進士授戶部主事力抑諸璫恣横歲祲發内帑賑郡國不及青)
(珖奏請得撥米數萬石陞太常少卿首疏發紅丸案劾中貴崔文昇諸人尋陞光祿太常卿與鄒元標馮)
(從吾高攀龍會講首善書院任大理卿忤魏忠賢編入要典削籍歸璫敗再起官工部尚書太子太保時)
(大璫張彛憲總理戶工部事横撓不法主事金鉉被其羅織中傷光力申救又與侍郎高宏圖合疏列其)
(罪欵不報請歸年八十終)
焦馨(章邱人萬歴辛丑進士歴任藩臬有聲以副都御史巡撫寧夏奏免班軍戌京師忤璫回)
(籍後徵用不起卒賜葬祭復蔭一子)
徐廷松(掖縣人萬歴癸卯舉人起家縣令仕至永平知府清廉多惠政永人猶尸祝之)
王象晉(字康宇新城人萬歴甲辰進士由中書歴官浙江右布政使為河南按察使時宗室蘭陽)
(王起大獄晉力持之所全活甚衆任浙江時左轄姚永濟以考成不及額下詔獄晉攝篆盡以所徵銀代)
(姚起解姚以額足得復官七十引年優游林下二年著書數十種濟人利物常恐不及年九十餘卒)
丁自勸(諸城人萬歴甲辰進士年甫弱冠能自謙抑絶不以才氣自矜及當官言事則侃侃如也)
(由縣令行取工部主政會福藩請益蘆蕩以為湯沐司空唯唯自勸力爭以為不可疏凡數十上詳悉條)
(議遂獲免有督蘆疏草行世)
黃子美(曲阜人萬歴甲辰進士官南京刑部主事讞獄平允晉陕西延安知府平哱劉之亂尋進)
(監軍副使悍鎮權璫聞之斂跡時目為清剛第一官)
翟鳳翀(字凌元益都人萬歴甲辰進士知吳橋縣調任邱擢御史論劾内監疏傳海内山左大饑)
(鳳翀具疏請賑上遣御史過庭訓賫金十六萬賑之累官至巡撫璫禍起遂削籍歸里崇禎時陞兵部右)
(侍郎撫天津練兵興漕卓有成績丁艱哀毀過甚卒贈兵部尚書)
王洽(臨邑人萬歴甲辰進士歴知東光任邱長垣三縣擢吏部主事進郎中竝以廉能聞天啟)
(初諸賢彙進洽有力焉洽本趙南星所引及魏忠賢逐南星洽乞罷不許尋御史李應公希忠賢指劾洽)
(遂奪職閒住崇禎元年召用為兵部尚書上疏陳軍政十事帝竝褒納尋建議屯田即命行之會遵化有)
(失被議下獄洽清修伉直而應變非所長乃以時艱見絀人多為洽惜之)
王元復(字見心歴城人以歲薦官直隸平山教諭隱居龍山莊嘗云人當在高處立以聖賢為地)
(步當在寬處坐以天地為襟度當在平處行以中庸為踐履著蘧蘧邇言家訓要語門人稱為静一先生)
劉士驥(禹城人文行久著鄉評皆稱為盛德之士萬歴甲辰成進士官翰林檢討予假歸恂恂鄉)
(黨間濟人利物不甘自好惜年未永而卒邑論悲之)
王家植(字木仲濱州人萬歴甲辰進士選庶常以博學名僅至編修卒著有三蒼學四書禮經勦)
(說史薈史鑒莊岳等書行世)
戚繼光(字元敬世登州衛指揮僉事少負竒氣好讀書通經史大義嘉靖中奉父命襲世官結髮)
(從戎間關百戰綏靖閩淛出鎮薊門所至功績赫然戚家軍名聞天下在淛則有紀效新書在薊則有練)
(兵實紀兵家奉為金科玉律萬歴中累官少保諡武毅)
向化(靖海衛指揮向上子上署衛使值防撫按臨慮軍伍缺乏且文册未備情急投海死化時)
(年十六沿海哀號擗踊三日夜亦投海次日天方晴霽忽霹靂一聲雷電交作化屍頭頂父屍隨潮而上)
(至海岸而止觀者如堵事聞詔建坊)
張文進(泗水人父病疽不治文進曰吾聞割股可以愈親病豈癰疽遂不可治乎乃禱于神剜左)
(股一片覆疽上其父即愈)
張信(掖人母病藥罔效遂割脇取肝和麵湯以進母病即愈事聞擢尚寶司丞尋陞本司少卿)
(傳時先後割股稱孝者泗水徐守已周臣東阿馬孝陽穀馬斯祖定陶孟昌宗嘉祥李嘉碩鉅野王鑑)
(姚芳城武李天定鍾庸益都王志我朱三高苑石玉祿新城鄭尚文沂水梁承業蒙隂陳志大劉盡忠日)
(照陳少好司韶劉千乘登州衛陸僑棲霞段忙兒莱陽于寧皆以割股旌表特未授官)
王臯門(黃人由萬歴丙午舉人為石泉令致仕歸里聞兵變乃與其子樹勲并諸生陳孔道死于)
(明倫堂屍三日面色如生)
唐啟泰(掖縣人由萬歴丙午舉人為宜陽知縣崇禎末李自成䧟宜陽啟泰死之)
周鴻圖(即墨人萬歴丙午歲貢初授略陽令補宿遷白蓮教竊發練鄉勇却之淮土賴以安遷貴)
(陽同知平越知府署道事值長田苗叛不三月縳其魁俘馘二千三百餘級遷思石道参政勻哈苗復起)
(亦不兩月掃平之崇禎庚午山西流寇王嘉任破河曲據其城復奉詔收之星馳就道至即瞰其城曰十)
(日可拔果八日而克歴任陜西靖遠道以老病遂致仕歸)
郭允厚(字萬興曹州人萬歴丁未進士初知文安再補郟縣調繁洛陽值福王分封中使横索供)
(帳侵奪民田允厚躬為布置力挫其鋒一循舊例考授兵科給事累遷戶部尚書晉階光祿大夫)
張曉(字明衡益都人萬歴丁未進士官大理評事陞戶部主事監督徐州粮儲河水大溢曉率)
(衆力塞之山左饑流民至徐者曉賑救全活無算陞大同知府累遷至巡撫晉戶部侍郎總督倉場悉除)
(積弊陞兵部尚書居鄉宗黨閭里莫不蒙惠及殁衆聚哭勒石以頌)
張耀采(字六符濟寧人萬歴丁未進士由岳州推官進兵部郎出知太原府直聲震遐邇後分守)
(雁門以忤中官落職崇禎初起用霸州道又以得罪于璫下鎮撫司獄尋殁天下冤之)
梁之垣(登州衛人萬歴丁未進士博學善詩文令晉陽宗藩豪横悉按以法不為少貸民賴以安)
(奉使朝鮮接渡難民千餘口著有兵鑑東遊草)
周朝瑞(字思永臨清人萬歴丁未進士授中書舍人光宗立擢吏科給事中疏陳慎初三要語多)
(斥中貴奄寺因激帝怒貶秩調外未出都而熹宗即位詔復故官尋遷禮科左給事中疏陳考選之弊諫)
(停日講之詔力駁請安選侍之奏極發沈㴶賄交之奸帝頗嘉許而許大化等憤其醜詆因搆魏璫竄名)
(汪文言獄中誣朝瑞受熊廷弼萬金五日再訊拷掠備至竟斃之于獄崇禎初贈大理卿予一子官後追)
(謚忠毅)
金煉(字伯精德州人萬歴丁未進士授戶部主事累官河南布政凡五年剪豪捕寇補平涼道)
(固原軍變煉輕騎往討指顧而定)
安曦(字元旭長山人萬歴丁未進士任鎮江推官裁免水陸額外一切使費署常州府力革織)
(造羨金晉工部主事督神廟陵工極力節省嘗賜金以奬其勞)
安重(日照人父為人誣䧟繫諸城獄時諸令貪墨屢愬不得伸重時年十四隨母萬氏歴控憲)
(司并赴京擊登聞鼔冤竟得白後成萬歴丁未進士任大名知縣以賑饑勞勩卒民甚感之)
李燦(字星垣濟寧州舉人歴知雲南鶴慶府單騎入苗峒撫平其亂黔國中校不法悉按治之)
(官終按察副使)
冀琮(益都人邑諸生父殁廬墓三年興時同郡先後廬墓者有臨淄傅鉞班言博張一忠趙)
(祿趙爾富張嘉謨高苑李幹馮守仁崔寬石溫李祿樂安徐道蔣竒鍾孫整夀光尹化劉養浩昌樂趙鶚)
(薦邱應科劉紳劉學詩臨朐沈㬫潘嵩卜希顔安邱劉如掄李朝用陳玠周籙長李子英諸城楊居敬王)
(驂皆以廬墓旌表)
劉元化(字斗杓諸城人由萬歴己酉舉人授樂川令見時事日廹遂掛冠歸日登琅邪臺觀潮汐)
(痛飲醉則卧于石上甲申京師䧟元化輙北向號哭再拜焚其衣冠乃遶舍種竹不留門徑樵汲皆于密)
(箐中往来年八十一醉不復醒竹亦盡死)
王象春(字季木新城人萬歴庚戌進士第二官南吏部郎中廉正精詩文與鍾惺齊名)
何應瑞(字聖符曹州人萬歴庚戌進士戶部主事管河西務減無名之課稅釐為定額商賈便之)
(督學河南所拔皆知名士擢大梁道遷江西按察右布政使入計召對文華殿敷奏稱旨晉工部右侍郎)
(歴尚書甲申之變不食七日死)
單崇(高密人萬歴庚戌進士授山西翼城令行取戶部主事時督遼餉甚難其人崇獨毅然請)
(往乃授本部郎中戴星赴道稍緩一日則兵譁莫測經略熊廷弼甚倚重之未幾丁内艱倉皇歸里督撫)
(堅留不可得服闋應赴補崇不就曰吾幼時讀書武安王廟一日微早扣之聞内有聲云起起單郎中来)
(門忽啟而絶無人也意吾祿位其不越此乎遂絶意仕進杜門課業弟㟲子父琴父麟姪父令皆親自啓)
(廸後俱成名崇禎甲申崇家居聞變方欲自裁旋偽令孫握玉蒞縣任崇乃紏紳衿士民擒而械寘于獄)
(不意土寇外應乘機入城屠戮紳士崇知事不克濟大罵賊而死)
劉重慶(字耳枝掖人萬歴庚戌進士官御史天啓時忤魏忠賢斥為楊左黨人免官歸里以草書)
(行世得之者以為榮崇禎初起復終戶部侍郎)
張僎(字立所夀光人萬歴庚戌進士任平陽推官聽斷明決素有神明之譽崇禎十五年闖賊)
(䧟平陽聞柏鄉令丁茂桂渭南教諭張䭲先後死節因謂其家人曰此皆吾夀光人也吾豈丁張之不若)
(乎乃令家人盡竄去遂拔劍自刎死)
趙鵬程(字翀南莱陽人家貧力學手不釋卷萬歴庚戌成進士嘗自恨致身之早歴官湖廣参政)
(著述甚富兵火悉付燬燼)
王日新(字緝甫寧海人以文名冠東牟八邑處宗族鄉黨亦有孝友之稱)
李中行(字二水樂安人萬歴庚戌進士官大理評事議挺擊案與王之宷合出知鎮江府建義倉)
(築普濟橋捐永生洲江田稅除監兊例晉陕西副使討平臨洮土寇以忤璫歸崇禎初起貴州提學副使)
(晉通省糧儲左参政值討安氏監五省軍安氏就撫貴陽貴陽人恨之殺其土目七人御史欲窮治中行)
(執不可遂疏劾御史激變御史坐免官中行亦免歸母殁廬墓三年里居修草橋鎮石橋長堤二十里歲)
(祲施粟千石所著有黔中諸疏澠溪集)
徐日升(字孟明長山人自童子試至萬歴壬子科皆第一人而鄉科之前即有三人兩小太陽離)
(島之謠除泰州牧有殺人借屍以誣士子者力剖決之又按治豪黠民心大快其他善政不勝枚舉轉戶)
(部員外奏請移置草場以防火灾未幾火藥局果灾人服其先見遷郎中為通州僉事亦多成績尋罷歸)
(里中舊有舉富民輦運及購馬入驛天津運米諸累日升皆力請臺司奏免鄉閭至今蒙其德焉)
彭文炳(沂州衛世襲指揮僉事應萬歴壬子乙卯武舉官沂州守備天啓二年平郯費妖寇直撫)
(王元雅薦其能任遊擊守薊州遵化縣崇禎二年邊墻失守文炳一日三戰力不支歸告其母其母顔氏)
(妻韋氏已先自經惟弟文炯文燦子遇颺遇颫猶在文炳叱之使自逸文炯等曰非敢愛死恐事或有濟)
(誰為助力者文炳曰事不可為矣乃戎服自縊弟與子併家僕男女自殺者共四十二人事平巡按上其)
(事有臣為君死子為父死弟為兄死婦為夫死兵為將死之語上憐之贈中府都督謚武節母妻各賜祭)
(改葬子弟兵僕各贈卹有差)
張福臻(字惕生高密人萬歴癸丑進士歴行唐臨穎東明三縣令以廉能著聞召為兵部職方司)
(備兵昌平鞏昌前後勦撫賊衆凡數萬人奉命經略薊遼總督宣大任力勤邊事會考滿加陞兵部尚書)
(予告歸里年已六十有二母年八十有七馳驛終養遠近榮之)
張宗衡(臨清人萬歴癸丑進士崇禎初總督宣大深言欵撫非策貽害邊庭帝善其言及闖賊入)
(山西當國者啣夙嫌責以玩寇削籍歸里壬午之難竟死于兵時同死者太常少卿張振秀臨汾知縣尹)
(任員外郎邢泰吉皆致仕里居同殉于難)
劉嘉遇(字時隆邱縣人萬歴癸丑進士知偃師出冤罪三十餘人陞戶部主事尋改兵部崔呈秀)
(奪情為本部尚書嘉遇大言曰不祥之身何可驟登樞密崔大啣之嘉遇怡然會熹宗崩免後官按察司)
劉鴻訓(號青岳長山人萬歴癸丑進士選翰林編修直起居注知制誥一時以陸敬輿目之以冊)
(立至朝鮮肅禮有加歸無充槖晉侍讀學士忤魏璫矯旨奪其官崇禎初晉東閣大學士禮部尚書贊決)
(軍國諸大計薦畢自嚴戶部尚書王在晉兵部尚書上倚任之)
史永安(字磐石武定州人萬歴癸丑進士選庶吉士尋授監察御史巡按貴州值土官安邦彦煽)
(亂圍貴陽永安集兵固守自夏徂秋城中食盡至食草根皮韉飲血誓衆而城獲全晉太僕寺正卿出撫)
(寧夏擢總督西陲以兵部侍郎乞休歸里卜居長白山下卒贈兵部尚書)
王翼(茌平人廩生事親極孝撫諸弟極友愛而性復慷慨見義必為當萬歴四十三年邑大饑)
(翼煮賑將一年全活不可勝計復能留心濂洛之學所著良知解發明甚當)
馮珣(字樸菴益都人官長武令邑久不雨珣至停刑省獄雨立降調咸陽縣豪強不敢犯法以)
(艱歸篋無長物益都大祲以饘粥皮絮槥棺賑助生死之沾其惠者以數千計補交河令累遷漢中同知)
(監修瑞藩第以恤民忤中貴遂拂衣歸事親備極孝養以孫溥貴贈尚書)
耿如杞(字楚材館陶人萬歴丙辰進士自戶部主事遷遵化道参政時中使陶文分鎮喜峯懸魏)
(璫像于中堂撫鎮皆羅拜如杞持不可長揖而已中使馳報緹騎逮治獄擬大辟且勒比熊廷弼賍後擢)
(太僕卿晉都察院右副都史巡撫山西鋤奸剔弊人不敢干以私復中蜚語得罪死人皆憫之)
畢拱辰(字星伯掖人萬歴丙辰進士歴仕山西冀寧道好讀書工吟咏著述甚富李自成䧟太原)
(拱辰死之)
成明樞(字元嶽曹州人萬歴丙辰進士由博士擢吏科疏陳考選之法宰衡是之兖州妖蓮起破)
(郡縣明樞請選將專任之毋使中官監軍等掣其肘不數月而事定朝野皆推重之)
薛近洙(字孔泉益都人萬歴丙辰進士授中書舍人魏璫擅政洙感憤以疾歸却掃著書刪補大)
(學衍義行世洙為人沈靜有大志篤孝友節義以考亭白沙河津諸儒為師未竟其用世共惜之)
王朝佐(臨清人織筐為業萬歴中宦者馬堂抽稅地方苦之衆舉火執刃入其舍堂踰垣走事聞)
(且起大獄朝佐挺身曰此吾一人所爲與衆無與遂論死州守胡繼銓為建祠以祀焉)
邢泰吉(字大来臨清人弱冠萬歴戊午鄉試第一天啓壬戌進士歴戶部員外督祿米倉除積弊)
(羨餘一萬七千纖毫不染本部疏薦謂清如止水慎若捧盈考上上崇禎間都城告警各鎮援兵需餉泰)
(吉寒不暇火日不遑食旋馳分應顆粒必躬親兵退病劇卒大司農疏稱泰吉鞠躬盡瘁宜大沛恤錄以)
(旌慰忠魂上可其奏優恤加厚)
宋德成(字元修臨清人萬歴戊午舉于鄉為贊皇令月餘巨寇䧟城入縣署德成與子昌齡俱罵)
(賊死)
王開基(諸城人萬歴戊午舉人少工于詩古而不屑以此見長長嫻于吏治而非其本志自縣令)
(起家以至部郎與人無忤終身不見疾言厲色而好施樂善乃其素懷人皆呼為東巷王老實蓋世居城)
(之東巷也)
李楫(字愚東樂安人萬歴己未進士除刑部主事晉員外郎中襄城伯誣加人蜚禍楫力為出)
(之魏廣微慕楫才欲一見不可得時楊左諸賢下獄死楫往哭璫銜之遂出守荆州裁宗藩之驕横罷長)
(楊遠安諸稅胥進篋金三千曰常例錢毅然却之停監兊例以勞殁于官為學慕馮恭定鄒忠介諸公通)
(籍數十年陋巷頽垣依然寒素所著有河洛解藏于家)
陶致煒(登州衛人性之子七歲博通經史工詩善畫及書法時稱為三絶泰昌恩選第一授南昌)
(令強項不畏勢力宦黨忌之解綬歸著有参同契解遊覽記略自娱文集歴代詩選卒後門人謚曰文貞)
曲洪瀾(寧海州人事母以孝聞詩酒之外談兵擊劍中天啟辛酉舉人時防撫曾櫻表薦其才洪)
(瀾以母在固辭不受)
孫康周(字晉侯安邱人天啓辛酉舉于鄉歴官山西太原府知府崇禎末城䧟罵賊而死)
吕大成(字四如莱蕪人以天啟辛酉鄉舉任北直阜城縣知縣崇禎十五年城破死于兵)
錢祚徵(字錫吉掖縣人天啓辛酉舉于鄉為河南汝州知州李自成攻掠洛陽東下州縣皆望風)
(迎降祚徵誓師固守環攻五日城破不屈而死)
萬惟檀(字子馨曹縣人由恩貢知曲陽縣有惠政以俵馬缺額降松江府幕復為湖廣保康知縣)
(抵任三月李自成以數十萬騎攻之城䧟不屈死一門死節凡一十六人)
顧光祖(字耀之平山衛人天啟壬戌進士授行人擢給事中督理厰庫早夜釐剔清直之聲震動)
(長安魏國公有所請託光祖糾参之魏銜恨誣以他事降調後補尚寶司卿尋晉大理寺卿致仕卒)
許其進(字孔與東昌人天啟壬戌進士授廣陵司李冰蘖自矢讞獄平允案無留牘有妖僧為亂)
(禍且不測以計擒之一郡賴以無事内轉主事為計者所中歸)
丁應璧(字為章夀光人天啟壬戌進士選南戶部主事轉兵部值振武兵變後軍心驕悍朝議欲)
(分其黨而莫敢先發應璧苦心籌畫先取其舞文黠驁者去之惡勢漸孤乃出令分插各伍無一人敢譁)
(者陞南昌知府清蠧擒盜治大猾理兩京糧運舉卓異轉徽寧兵備再調大同練兵修備以積勞卒)
陳贊化(字金鉉朝城人天啓壬戌進士知太湖縣有豕鳴冤贊化禱于城隍神乃隨豕行至所止)
(發之得一尸乃屠者殺人著其罪而事已十年餘矣尋調桐城内擢禮科給事中有直諫名)
亓之偉(字坦之莱蕪人天啓壬戌進士知濬縣以強直聞遷河間知府權豪巨璫一裁以法百姓)
(賴之轉河陽兵備李自成渡河守將與賊通脅之偉降不從賊黨潛從壁間刺之偉創甚明日氊裹之偉)
(車載迎賊終不屈遂見殺)
杜三策(字毅齋東平人天啓壬戌進士擢給事中魏璫擅權三策特疏紏之璫矯旨遣緹騎逮至)
(德州璫伏誅還崇禎初起戶科册封琉球却金得使臣體歴官大理卿陞侍郎)
辛應乾(安邱人天啓壬戌進士授長治令潔已奉公有滛僧殺人占其妻應乾摘發之以才名歴)
(郎署郡臬皆有善政累陞至都御史巡撫山西方黃酋跳梁飭兵修備三關倚為長城入為兵部侍郎)
黃宗昌(字長倩即墨人天啓壬戌進士除知雄縣下車即收豪族奸横者寘之法時魏璫方熾所)
(在建祠頌功德昌獨不為立祠又多惠政民戴之立生祠祀焉調清苑崇禎改元擢山西道御史首劾權)
(閹巡按湖廣決岷王獄忤執政歸以疾終著有疏草因人成事錄勞山志集恒山遊草數十卷)
徐振芳(樂安諸生少負異才長而工詩所著有雪鴻楚評淮海諸稿)
丁耀先(字野鶴諸城人屢試不第遊京師與王宗伯覺思龔司馬孝升輩講論風雅任容城學博)
(陞福建惠安知縣以疾告歸所著有陸舫椒邱聽山亭集三十卷行世)
何珠(鄒人天啓初以貢監授英橋令清正強毅不畏豪滑民歌之曰一折一磨天遣老何秩未)
(滿陞隰州知州蓋豪強者不便而賂銓衡以速其行也及治隰政益清臺省又欲薦之珠曰旡妄不祥亟)
(以母老終養歸)
王仕京(鄒人妖賊徐鴻儒犯鄒境仕京年六十率其子王楷王路王權合鄉兵數百人大戰于徐)
(橋斬殺過當忽黑霧迷空仕京父子不相顧皆戰死)
孟承光(字永觀鄒人世襲博士天啓二年白蓮妖賊徐鴻儒䧟鄒城承光偕母孔氏皆自經死事)
(聞特勅祭葬詔曰巖巖未謝上妥亞聖在天之靈烈烈如生下慰博士及泉之痛)
顔則孔(字泗源沂州人博學有才略天啓二年白蓮煽衆則孔以参謀平賊功任歸德别駕剿禦)
(流寇嘗為監軍賊来攻城則孔扶疾力戰死)
王賢(鄒人徐鴻儒初起時言于軍門願往撫之乃單騎入賊營遇偵事賊一矢而殪并解其屍)
何源澄(鄒人天啓二年妖賊徐鴻儒起汶泗間攻鄒城源澄時年十七負八十八歲病祖父并護)
(父母以逃遇賊將殺之有一賊識其祖指謂衆曰弱孫負老祖殊可憫乃釋之凡負祖四十餘日而後息)
(肩全家得免于難)
石愔(字鍾岐益都人兵部尚書茂華子以恩蔭授戶科檢校收支公平轉郎中時魏璫勢灼内)
(使逼修私帑愔不應識者壯之陞廣西平樂知府楚省礦徒哨聚逼近富川愔時署兵憲密授方略擒渠)
(魁散黨與地方寧謐郡人為之建生祠以祀之)
白楹(字礎之莘人少倜儻每尚節義天啓中以進士官平陽司理時遵化参政耿如杞楹受業)
(師也以不拜魏璫生祠詔獄追賍楹令人齎千金直抵獄中為耿代輸且教之宣言曰此白推官傅也閹)
(黨恚之左遷盧氏令後闖賊寇河南城䧟楹自經死)
張國儁(寧海州人天啟中以武解元為撫標千總時白蓮教以妖術聚衆蠭起國儁從征屢破之)
(解曲阜鄒縣之圍後戰于岡山深入鵰巢後援不至被執憤罵不屈死給事中左懋第作古風以弔之有)
(曰虎目兜鍪怒生吼遇敵望塵却敗走世間碌碌盡如斯赤子髑髏健兒手孰若海上張將軍慷慨殺賊)
(生絶脰血染寒沙英魄歸風悲虎嘯昏白晝)
任民育(字厚生濟寧人天啟甲子舉人崇禎時以檢討楊士聰薦起孝廉知潁州擢揚州知府民)
(育器幹英偉多惠政為吏人所稱廣陵失守民育死之)
韓國璽(東昌衛人天啟甲子舉人授潛江令棄官歸所著有高士傳翛然吟四卷)
張盛美(字元絅滕人天啟乙丑進士任鳳陽推官時守陵諸璫皆忠賢心腹耳目以伺南畿舉動)
(盛美動以法繩之忠賢大怒幾不測後璫敗累遷懷慶道)
張鳳翼(字異羽堂邑人天啟乙丑進士累官僉都御史巡撫延綏崇禎十六年李自成復䧟延安)
(鳳翼兼程赴援至柳樹澗兵敗不屈而死)
徐標(字凖明濟寧州人天啟乙丑進士備兵徐州剿流寇有功晉兵部右侍郎總督畿南河北)
(山東等處李自成渡河繞塞東下遣其將劉宗敏掠邢洺趨真定標上疏請援居庸而自統大兵獨當南)
(面部署已定忽營將謝加福李茂春與賊通乘餉散稍遲鼓譟而起執標刅之是夕白氣亘空如虹)
成勇(字仁有樂安人天啟乙丑進士是時甫登第者多先謁魏璫勇獨不往授饒州推官至則)
(謁鄒元標造廬請焉中使督饒州冶場大索郡中太守不敢問勇悉捕其厮役璫大啣之會璫敗乃免丁)
(内艱服除起河南開封司理旋以父憂去再補歸德政肅刑清禁奸止暴冬月衣單袷有以貂裘進者勇)
(立卻之流寇攻歸德勇大敗之擢南京御史楊嗣昌奪情憤疏劾之竟下獄戌臨海後起福建道御史不)
(就)
王象雲(新城人天啟乙丑進士知永清縣嘗被圍堅守徵授御史劾王永光用人之謬又劾周延)
(儒溫體仁謂二人輔政以来天下有三滿五盡之患云云時雖不用其言亦不之罪也官終山西参議)
武起潛(字用潛曹州人天啓乙丑進士知武清縣以才能調繁遵化治大猾徐名標斃之獄一邑)
(稱快己巳遵化城破起潛及妻范皆死之)
孫三傑(字松石樂安人天啓乙丑進士為寶鷄知縣邑不稅田歲供五千金三傑豁除之瑞藩府)
(工程大朘民力三傑請停其弗急者賊王老虎狓猖三傑單騎至賊巢諭令解散授兵科連疏劾輔臣周)
(延儒誤國大罪降太僕寺丞)
葉廷秀(濮州人天啓乙丑進士南京戶部主事崇禎中疏陳吏治之弊又陳吏治三要請緩催科)
(以感天和發倉廪以全民命明大法以消亂萌報聞上以傅永淳為吏部尚書廷秀言永淳庸才不當任)
(甫四月永淳果敗黃道周逮下獄廷秀抗疏救之杖一百繫獄遣戍福建廷秀受業劉宗周門造詣淵邃)
(宗周門人以廷秀為首崇禎殁後披緇匿跡山寺以卒人無有知其跡者)
馬之驥(字勝千益都人天啓乙丑進士授館職以忤魏閹歸崇禎初起檢討典試閩中得人為多)
(陞國子司業署祭酒之驥生平恥逐浮華克敦實行所撰有四書摘義素言等書藏于家)
張瑶(蓬莱人天啓乙丑進士授開封府推官行取入都忤執政歸里崇禎五年正月李自成攻)
(䧟登州瑶大罵不屈被害妻女四人各投井死)
孔聞詩(曲阜人至聖六十三代孫天啟乙丑進士官中書科崇禎初以魏璫餘黨未殱疏糾八丑)
(又陳時務八策歴吏禮二科給事中直聲震于一時出為井陘兵備道尋告歸)
宋玫(字文玉莱陽人徙居臨清天啟五年偕族父應亨同舉進士玫授虞城知縣應亨授清豐)
(知縣壤地相接並有治聲應亨遷禮部主事而玫擢吏科給事中其後應亨改吏部以郎中落職歸而玫)
(遷太常少卿歴工部右侍郎崇禎十五年以會推事忤帝遂斥逐除名甫歸里臨清城破應亨及玫皆不)
(屈死之)
陸僑(登州衛人為廣平縣訓導著寓菴文集家禮易簡聲歌正脈初學輯略等書弟儒字聘卿)
(登州衛學諸生嘗赴省試宿逆旅客倉卒有遺槖金者儒追數里還之所著有可言集)
藍思繼(即墨人太學生母卒廬墓三年朝夕哭奠每逢令節忌辰即攀柏哀號終日柏樹淚瀠皆)
(成血斑及思繼卒其子世茂亦廬墓三年永時同郡先後廬墓者濰縣孫維中王楫初永昌初愛膠州)
(高三重趙任高密戰翺綦峩綦芷皆以廬墓旌表)
楊珮(濟寧人天啟丁卯舉人以特薦授保定知縣撫綏捍禦政績甚著陞知鄧州未離任而流)
(寇已入保定珮死之)
丁大轂(諸城人天啟丁卯舉人居鄉素稱善士崇禎壬午之難大轂分守東門與戰不克死之)
曹璿(高唐州人天啓七年歲貢授保定府學教授能于其職士夫敬愛之每覩時艱慨然有殉)
(國之志闖寇圍保定璿登陴守禦不避矢石城䧟罵賊見殺)
李餘慶(臨淄人作齊記補)
郭凝鼎(字開滸汶上人崇禎戊辰進士知任邱縣地近都多中貴難治凝鼎一以法繩之豪強斂)
(跡調繁遵化請發粟以賑疲民崇禎末忤權貴劾歸起為六合令壬午之難凝鼎在籍死焉)
王與印(字百斯新城人崇禎戊辰進士歴官監察御史以言事謫歸甲申聞變與其子士和拒戶)
(自經妻于氏亦自經)
魏瑆(德州衛人父君謨任永平府同知崇禎初薊門兵變瑆冐死入圍以計負父出而歸)
李獻明(字思皇夀光人崇禎元年進士授保定推官二年以察核至遵化值城破獻明死之)
王宫臻(齊河人崇禎戊辰進士知崇明歲大饑宫臻捐俸倡賑後知太原府晉副使有政績)
傅鍾秀(字海峯高密人由崇禎戊辰進士累官太常寺少卿以内艱歸里崇禎甲申之變鍾秀日)
(夜號泣鬚髮一夜盡白值偽令孫握玉来視密篆鍾秀與戶部主事單崇合謀起義擒握玉寘于獄土寇)
(張輿攻䧟密城出握玉而執鍾秀等鍾秀罵賊不屈其子禀初以身翼父並死于難)
陳鳴珂(字賡垣范人崇禎戊辰進士初授中書舍人條奏本邑利害為忌者中傷之廷杖免官未)
(幾寇起梁山詔復起用而鳴珂憤不出尋卒)
范淑泰(字通也滋陽人崇禎戊辰進士授行人擢工科給事中規陳時政並極陳疏理刑獄帝頗)
(褒納又以揩餉有搜括借貸之名力疏其不可又言強兵莫如行法刑賞皆當以明決行之帝是其言十)
(五年累官吏科左給事中典浙江鄉試事竣還家值兖州城破死之)
紀懋勲(字参乾膠州人由崇禎庚午舉人知鹿邑縣崇禎十六年城破被執罵賊而死)
高瀌(字心印膠州人由進士知贛榆縣崇禎十五年淮南破瀌仗節死)
李燭(濟寧州人崇禎庚午舉人初任濱州教諭陞直隸深州知州十六年流賊破深州燭不屈)
(死之祀于四忠祠祠在深州南門)
顔尹紹(字賡明曲阜復聖裔崇禎辛未進士歴官真定府同知尋知河間府崇禎壬午之難尹紹)
(積薪繞室衣冠北向再拜乃縱火自焚死)
張緒倫(字彛叙安邱人崇禎辛未進士授大名推官行部過柏鄉柏鄉缺令流寇突至緒倫代為)
(堅守三日城賴以全攝開州計擒巨盜授御史視鹺兩淮其時度支告匱撫臣中官皆請增課緒倫力爭)
(乃止淮適歲祲捐六千餘金賑捄之以疾歸卒)
藺剛中(字坦生陵縣人崇禎辛未進士累官山西按察司副使甫抵任而流寇已䧟平陽乃協前)
(巡撫蔡懋德固守太原會部將張雄縋城出降告以城中虚實賊乃焚樓破城入懋德自縊剛中急遽中)
(猶結草為二囚狀一標李自成一摽張雄寸磔于市賊縳剛中亦死于其處屍能躍起丈餘自成令斬雄)
(以謝之)
高名衡(字平仲沂州人崇禎辛未進士除如臯知縣徵授御史巡按河南時李自成攻開封巡撫)
(李仙風以失洛陽被逮命名衡代之及李自成決河灌開封名衡逃歸壬午沂州城破夫婦同死于難)
楊士聰(字朝尹濟寧州人崇禎辛未進士官翰林檢討甲申京師䧟不知所終)
趙懷慎(膠州人庠生痛父早卒事母極孝棄舉子業篤晨昏定省之禮凡親所欲為之事必竭力)
(為之凡親所欲厚之人必加意厚之以故宗族稱其孝友當萬歷改元之初母已殁而歲值頻)(黨懷)
(慎出家粟以周貧乏不知者猶頂祝其母夀其行之有素可知矣)
袁愷(字伯順聊城人崇禎辛未進士潞安太原推官以剛直卓異刑科給事中疏劾當國者不)
(宜以門戶誤國事朝廷韙之令其指實覆奏而尋以他事去之)
張爾忠(濰人崇禎辛未進士宏才大略常懷經世之志初授河南漳縣令不十年而陞任巡撫其)
(慷慨世事議論補救之謀略形于誦言有知漳罪略焚餘摘平臺召對紀略閣試策論砭漕八册按秦疏)
(略撫秦疏略去秦疏略等書當崇禎壬午癸未之間從事三秦之地而能談保障計綏靖言之不愧爾忠)
(一人而已迨甲申告歸毀家保鄉里至今父老子弟猶能述之)
姜埰(字如農莱陽人崇禎辛未進士授密雲知縣調儀真為政廉仁遷禮部主事擢禮科給事)
(中視事僅五月條上三十疏上輙嘉納時周延儒復召當國言路蜂起忌者乃造二十四氣之說以指朝)
(士二十四人直達御前帝適下詔戒諭言官埰疑帝已入其說乃上疏言蜚語騰播清禁此必大奸巨憝)
(惡言官不利己而思以中之詰難反覆遂激帝怒詔下獄掠訊幾斃于獄謫戌宣州衛尋遇赦流寓蘇州)
(以卒疾革時語其二子曰吾奉命戌宣州死必葬我敬亭之麓自號敬亭山人著有敬亭集同人私諡曰)
(貞毅先生)
王象復(字完初新城人歴官保定府同知哲宗時不拜逆璫生祠罷歸崇禎辛未李九成兵變倉)
(卒不及防象復時方屬疾語其子曰世受國恩誼不可去與其子與夔率蒼頭數十人守南門知縣秦三)
(輔守東門正部署間而亂兵已焚北門入父子皆被執死之屍猶相抱不可解事聞父子各贈恤有差)
王與玫(新城人崇禎辛未李九成兵變至新城屠僇王氏與玫與弟與斌姪士駒拒戰于巷弟姪)
(被害與玫見勢不支急至家尋其母不見以首觸柱血湧出賊刃之死甚烈)
王與慧(新城人崇禎兵變父殯在堂家人皆逃散與慧憑柩而哭火延室燬而與慧與柩皆無恙)
(詔旌之)
王好書(新城人太僕寺少卿耿鳴雷之僕人呼為王老三崇禎辛未亂兵破城叱使控馬好書罵)
(曰王老三所事者忠孝主豈為叛卒供厮役耶遂見殺同時舉人張儼然之僕賈進忠解腰纏二十金贖)
(主元歸葬不與大罵而死事亦相類)
竇啓先(字毅所平度州人為諸生聞兵變語其婦曰生而公卿天之命也死而神明則人自為之)
(吾雖未綰一綸然名列衣冠義不可以不死子將若之何婦嘆曰君能嗜義妾得所天請先之乃自經啓)
(先與知州陳所聞城破見殺)
單經翰(招遠人為邑諸生亂兵掠招遠經翰與其妻王氏並自縊)
劉師古(福山世職百戶崇禎五年李自成既䧟登州進圍莱州督師劉汝烈遣副總兵吴安邦由)
(膠東趨福山間道取登師古率鄉勇以從半夜抵郡之迎仙橋賊聞出兵逆擊安邦怯不知兵先遁師古)
(獨據橋力戰而死)
楊肇基(沂州衛人起家世職累官大同總兵予告歸里以蓮教妖賊亂山東起肇基為山東總兵)
(官與巡撫趙彦合師擊賊三月而殱其衆進右都督尋鎮登莱改延綏以擊套寇功進左都督屢加至太)
(子太師廕錦衣僉事)
安毓慤(長山人博學為諸生崇禎年間杜門不交世事家人屢叩其避難之策毓慤指其心曰儘)
(有方寸地可避卒年八十)
毛如瑜(字貴甫陽信人食餼于庠後避亂奉母入青州山中既而母卒遂擔簦杖笈遍遊五嶽名)
(山年七十四歲涉歴凡四十年歸終于里)
艾試(濟陽人醇厚而誠實不欺族黨皆敬仰之嘗耕于野遇覆鬲若夙藏者試不先發立呼其)
(鄉鄰畢至而後啟之則空中也人服其識量崇禎六年卒子元徵貴累贈刑部尚書)
李涵(字繩剛安邱人幼負竒氣讀書過目不㤀崇禎癸酉舉于鄉土寇嘯聚山谷勢張甚涵膂)
(力絶倫率壯士數十人直抵其巢禽渠魁殺之餘衆竄走晚年恂恂如無一能者陶然放酒以此自終)
段復興(字仲方陽穀人家貧力學舉崇禎甲戌進士由戶部主事以薦膺陜西布政司参議分守)
(慶陽闖賊趙篩子晁八王等皆被擒獲軍聲甚張俄而西安䧟自成以八十萬衆壓慶陽復興城守不支)
(乃自刎母妻妾女并十歲幼子皆登樓自焚後士民收葬西河坪立忠義祠以祀)
朱廷煥(字衷白單人崇禎甲戌進士歴官大名府知府崇禎甲申闖賊劉宗敏移檄諭降廷煥先)
(作書辭其父然後縳偽檄使于大礟向賊營擊之賊怒甚城䧟支解之)
黃世清(字澄海滕人崇禎甲戌進士累官陜西布政司参議分守商雒李自成䧟西安進攻商州)
(世清與士民效死堅守城中矢盡繼之以石至婦女掘階運砌相助登陴而援絶勢窮城䧟被執闔門十)
(三口皆被害州人收葬于金鳳山歲時祀之)
宋祖乙(東平人崇禎甲戌進士知唐縣調永年禁驛馬簽富戶擒大盜榮居賜功尤著補祥符招)
(徕復業者萬七千家擢刑部主事值闖變隱去)
何復(字貞子平度州人崇禎甲戌進士歴官保定府知府時李自成已䧟太原等府畿南望風)
(瓦解復不候文憑兼程赴任及城䧟被執賊將不欲加害復張目叱曰我知府也我山東何復也速殺我)
(賊笑而囚之乃以炭書其壁曰明臣何復死難處不食七日而死)
徐夜(字東痴新城人初名元善字長公慕嵇叔夜之為人更名夜明末棄諸生隱系水之東嘗)
(遊浙東西弔林君復孤山嚴子陵釣臺謝臯羽墓賦詞甚工後卒扵柴桑年七十三歲無疾而終)
周而淳(掖縣人崇禎丁丑進士拜兵科給事與同官六人分督畿輔諸郡城守事崇禎十五年淳)
(與守臣同死節贈太常少卿)
王漢(字子房掖縣人崇禎丁丑進士任河内知縣賑饑救荒全活甚衆時盜賊所在蠭起漢身)
(率鄉勇出竒擊破之累遷河南巡撫練兵招降漸有成緒會劉超逆命漢討破其城巷戰為超所害)
李廉仲(字墨源諸城人崇禎丁丑進士知任邱縣和易廉潔士民愛之崇禎十一年城䧟不屈死)
来儀(字爻先臨朐人崇禎庚辰進士知蘭陽縣李自成已䧟河南前鋒至儀擊破之自成悉衆)
(數十萬来攻儀與戰郊外體中三矢不能軍遂被執抗立罵賊賊囚之土室儀不食亦不死至榮澤得逸)
(出見巡撫具言寇情曲折後歸鄕為土寇所害)
趙士寬(掖縣人以廕補南直鳳陽府通判崇禎八年流賊掠鳳陽士寬投烏龍潭死妻李氏攜三)
(女登樓令其僕王丹積薪縱火焚之丹亦赴火死)
尚用光(平度州人由選拔知南召縣闖賊䧟河南諸境用光死之)
鞠鳴秋(長山人世業農甲申變後有自京師歸者具道懷宗死社稷狀鳴秋大慟歸而自縊)
祝永孝(城武人父芹任浙江衢州府知事會鑛賊竊發檄芹督兵搜捕遇賊于横隴後隊不進遣)
(永孝督之比永孝至而芹已戰殁矣永孝即躍馬大呼入賊陣死之事聞贈卹有差)
趙士喆(字伯濬蓬莱人都御史燿之子闖變後隱成山之松椒去家五百里終身不一至著建文)
(帝年譜遼宫詞石室詩談若干卷其弟子董樵莱陽人亦能詩相侍左右日供炊汲無倦容時謂雙隱士)
王恢基(諸城人弱冠能文嘗應童子試售當覆校否則例黜未及校而家人以母訃至恢基號泣)
(棄筆硯而歸同列者言其情學使者嘉憫之得勿黜家居惟以課讀為業督子姪甚嚴而自絶意進取人)
(或詢之曰天時人事明運將終使後進輩應時而起不愈于衰老經溝瀆乎崇禎庚辰之冬偶得痰疾諸)
(子日以醫禱從事恢基笑曰吾雖一衿乃高皇帝積累造士之餘脈也吾死得免二姓巾服庸知非福乎)
(却湯藥不御而殁明年山左兵革之惨遍于二東諸城為甚恢基克全忠孝云)
劉必顯(字顯之淄川人少為文見知于韓澹明末澹殉難許州其子愈章往迎喪必顯請從中途)
(寇阻必顯孑身冐險間關千里卒扶韓匶而還)
王道增(福山人性任俠明大義當崇禎末年凶荒洊臻流移載道道增拊切時艱留心拯濟嘗罄)
(所儲蓄代民完欠又嘗奉防撫軍門令運糧平島行巨浪中凡十四晝夜歸過古城屯守將池鳳高以千)
(兵乏食勢將捲甲道增許其貸并為之尅期即出家粟五百石比登舟而海口水合刺楫者難之道增曰)
(吾已諾人豈以風雪阻之棄故道冐險出成山口若其不濟吾與若共此波爾事竣得無恙有蓬莱進士)
(周某為仇家扼諸隘而擊之道增聞之奔救而已斃乃置别館居其妻子而成禮焉此崇禎甲申事也鼎)
(革後杜門教子弟不復與交際事後以子貴封奉政大夫)
李夢鳳(長山人居家孝友遭親喪而弟幼人皆勸其鬻産襄事夢鳳不可曰此祖宗留遺之業不)
(令子孫為葬費也吾縱不得罪于父異日何以自白于吾弟乎乃盡徹室人之環瑱衣餙以助之崇禎庚)
(辰辛巳間土賊四起邑人皆逃匿擇遠地夢鳳令家人隨所擇而孑身廬祖墓間一日賊樵採將伐拱木)
(夢鳳持挺格鬭竟為所害而墓木得無恙後子化熙貴贈光祿大夫)
郭士楨(汶上人歲貢生崇禎十六年流賊掠汶上士楨罵賊死之)
張文浩(博興人司訓安肅邑城失守或謂文浩無守城貴可為自全計文浩曰學官非國家臣子)
(耶死之)
蘇成性(堂邑人任廣平府通判以捍禦流寇功陞邳州開泇河以通運道改黃河以全邳城崇禎)
(末年上召對文華殿命吏部公列天下才品廉幹官名奏選得一百二十員内山東二十四人性居第十)
(五後死於義)
姚運熙(館陶人以歲貢知南陽縣流賊張獻忠乘夜雨攻城運熙率衆截堵力戰賊披靡墜梯走)
(城危復安而運熙竟以重創死城上唐藩臨哭取運熙血衣手書十三字此姚令打仗全城被傷血衣貯)
(庫事聞贈河南按察司僉事)
張攀(字鳳臺安邱人少有勇略從征流寇累功至莊浪参將甘州副將賊来攻攀力戰而死一)
(家殉難者一十四人)
鞠思謙(字恂如文登人磊落有竒氣由恩選除鎮安令時秦中大騷擾蒲白界上聚衆數千思謙)
(單騎招降之改軍前監紀駐鄜州計斬巨寇滿天星馬紅狼等有功轉薊州兵備道城䧟死之)
侯承恩(齊河人父仲舉為陜西通渭縣典史與流賊戰敗被擒承恩奮力馳賊營救父而出後賊)
(復合衆圍之父子俱被害)
黃朝鍹(威海衛人父承宗任慶都知縣闖賊至承宗率衆固守朝鍹佐之城䧟皆被害)
高瑞光(字慶吾嘉祥人性倜儻有武略嘗出家財修城為戰守備崇禎十四年硐寇掠縣境瑞光)
(鬭死劉士俊者亦嘉祥人以材勇為河院旗牌官數殱巨盜一日乘勝逐賊賊散走士俊單騎回至范山)
(谷口解甲坐息一賊伏石竇中突出刺其脅士俊抽刀截斷鎗柄因斫殺賊竟以重創死)
孔貞璞(曲阜人至聖裔知伊陽縣崇禎十四年流賊攻伊陽貞璞禦却之適有事汝陽竟死于難)
官篆(膠州人以蔭補汝寧府通判崇禎十五年攝上蔡縣事時左良玉駐城南縱兵滛掠篆入)
(營責良玉以大義良玉令還所掠子女悍兵皆弓刀相向篆坦腹當之不敢加害後良玉移營去闖賊賀)
(一龍寇上蔡篆出禦寇不克䧟陣死)
劉以楷(夏津人貢生崇禎十五年城破以楷與諸生戴章甫同守西門見勢不支議欲自刎戴曰)
(死固不惜但有女在室如受汚何君為我圖之以楷趨赴章甫家刅其女揭其血衣還示戴曰割爾愛決)
(爾計吾俟爾于行以見爾女也言訖自刎章甫亦自縊)
高維岱(昌邑人舉于鄉崇禎十五年授直隸永清知縣視事甫旬餘城破死之)
楊京(一名本潤字洙漪膠州千戶所人中武解元為女姑營長崇禎壬午單刀力戰而死)
崔維嵂(字雲漣平度州人由拔貢歴官安州知州崇禎十五年城破巷戰被執搜閱至署見其妻)
(牟及子陳已投環久矣乃大笑觸階而死)
柳毓融(博興人由武進士為臨清参將崇禎壬午力戰而死妻王氏聞難亦赴井)
李一廣(嶧縣人世襲保定衛指揮崇禎末闖賊䧟保定城一廣死之)
王允懋(字有懷樂安人寄籍覇州崇禎時以進士累官山西按察司副使分守寧武李自成攻偏)
(關允懋與總兵周遇吉悉力拒守後因衆寡不敵戰不能支乃北向大呼曰臣力竭矣拔劍自刎死)
陳三捷(字振宇臨清人任正定副將李自成遣使持檄誘畿南守臣三捷斬其使焚其檄題詩于)
(壁曰生平正氣有誰知不意今朝事可悲一死酬君千古恨武夫莫笑我為痴翼日自縊死)
李若璉(新城人由武進士官錦衣衛指揮崇禎甲申三月十四日李自成入京師若璉死之時同)
(死于京邸者有鴻臚寺鳴贊石永昌係單人)
周永康(字安侯金鄉人有勇力曉兵法為縣守備流寇至每摧破之嘗曰吾志除民害即馬革裹)
(尸所甘也一日賊大至擐甲奔之馬蹶猶手殺十數人乃死其部下騎卒四人亦力戰死)
厲必中(字允薦日照人任海豐教諭甲申聞變令尉皆易服棄城走必中坐明倫堂不食死)
王若之(字湘客益都人以世廕累官布政司参議性瀟灑耿直自崇禎改元以至癸未屢起屢躓)
(甲申之變若之僑寓金陵聞變輙不食嘔血而死七日面如生)
梁善政(泰安州人以歲貢為滋陽訓導明末流賊徇徐兖善政與其同鄉友李肖白同死于難肖)
(白亦泰安諸生)
許爾昌(高唐州諸生志氣礌落以義勇自負土寇攻城爾昌揭垜磚擊却之城破執長矛刺賊立)
(死衆寡不敵為賊所縛爾昌大罵不屈遂被害)
劉通(諸城人倜儻有志節嘗鬻千金之産為人息訟萬歷乙卯歲饑于道拾遺金留三日候失)
(者不至乃以金易米煮粥以飼饑者活人甚衆崇禎末土宼焚掠其村通親往以大義責之竟遇害)
王曦如(即墨人邑庠生崇禎甲申紳衿咸將起義曦如不即許曰吾母老且病恐驚之也但具衣)
(冠赴文廟慟哭而歸八月母卒喪葬畢乃自經而死)
光岳竒(字平子陽信人聞闖賊已䧟京師輙棄衣冠披髮佯狂于市後有人曰髮不宜委地薙之)
(便岳竒曰吾知之遂號泣至井邊一躍而入)
于通(臨淄人崇禎末土寇亂匿母于澗底匿妻于茂草中而已則踞高樹上賊至適馬渴奔赴)
(澗而涸搜得其母通驚躍至地哀告願以妻易母賊問妻安在於茂草中引之而出賊竟許之後其妻以)
(不從賊而被殺有從賊中歸者述其事通遂終身不娶)
陳主忠(蒙隂人為邑諸生甲申聞變主忠曰先人以主忠命名豈預知今日耶乃自縊死時聞)
(變死節者據各州邑志所載以諸生殉難者滋陽唐賓曹縣趙振極單縣孫國顯城武劉武聚高密傅禀)
(初與附壬午殉難諸人新城王與朋王與才王與藎王獻王與璧王與纓王與斌王與滿王士駒王士)
(瞻王士琦畢伸畢倬耿庭梓張嗣詵徐淳如張炅然張炳然張瑩然張冲然以上俱諸生武舉馬驥滋陽)
(舉人羅于宁曹州戶部主事楚煙夀張太僕寺少卿王大年城武諸生劉珣堂邑諸生孫法祖武城諸生)
(商醇儒商大儒徐衍泗王國俊吴文光朝城諸生岳爾高昌邑舉人李治躬諸生宋竒英宋竒士莱陽原)
(兵科給事沈迅諸生沈迓宋應亨趙士驥長清致仕訓導張肇祚諸生徐士雅張日新泰安諸生張遇留)
(滕縣致仕兵部郎中劉宏緒)
山東通志卷二十八之三
