罪惟錄列朝逸傳卷之三十二
于子仁
于子仁湖廣武崗州人有雋才好異術成洪武乙丑進士
歷知登州府部有家人傷于乕者子仁命卒奉牒入山捕
乕卒泣不肯子仁笞免之更命他兩卒日苐焚此牒山中
乕自来但湏為之導果淂乕伏庭下子仁厲聲責數杖乕
百釋乕乕循故道入山去久之部民以子仁妖術聞于朝
逮獄數月瘐死棄其屍家八發喪成服忽叩門遠歸衆駭
日吾以間去何嘗死竟不自匿怨家鉄索繫之且上聞忽
又脱去不知所之
論曰或云驅&KR0849;事在子仁昌楽知縣時以事逮獄昌樂
自姓赴京號闕淂陞登州有登泰山歌事母至孝䘚官
民祠祀之
蘇琦張致中許士哲徐存義馮堅倪基馬名廣
洪武中蘇琦以鄭州知州言時宜三事一屯田積粟以&KR0640;
邊需二選重臣分鎮要害三招&KR1880;耕種以實中原為三年事
張致中以工部奉差上三事一精擇御史勵以激濁揚清
之任一積貯京師外設常平倉以防時儉一令北方農民
自寔現墾毋令有加課偽增報績為十年事
許士哲以皮作局大使言治道十有四内有簡䘚以杜妄
費崇節義以厚風俗明礼楽以教萬民滅亡胡餘燼以絶後禍
在十七年語更關係
徐存義以盧氏縣主薄建言移都大梁及洛陽毋安江左嚴
守令之寄陞黜之典不以疑行脩礼樂之盛倡優之奏不以
習用
馮堅以南豊孫典史二十四上九事内頥飬聖躬匡救王
失察選有司减省宦官調易將帥嚴戢貪墨增置關防上
以九事皆關政要立擢左僉都御史
倪基以百戶舍人言四事内興舉社学動聽命參贊清平
軍事
馬名廣以開元衛軍士請五事遼東全俱宜𣸪舊立學
移民曠土分兵屯之兵老無家丁不令有司勾𥙷漸收蕃以
壮京師上但以工商不淂入学為未合授太和縣丞
論曰國初讀書人率以不見世為高諸不讀書人欲出
而經世盖中窽恊宜為難矣知州及主薄典史以至
大使軍士豈有講貫明新之學者即工部奉差料非大
吏其所言皆關久長不拔之計嗟乎上勤採納而碩畫
自彰不以人廢言古志之矣
陳䢿
洪武丁丑福建陳䢿知乹象語人曰䢿如冠多士不祥己
傳臚為榜首驚曰䢿當之矣上以北士不預譁下主考於
獄更韓克忠為首親批苐三名尹昌隆是秀才忠謹赦之
䢿與三吾對面凌遲死責供三吾供云臣嘗教授諸王子
故出煩難對句以苦幼學又曾云吾老人家不耐与小厮
口聒罪宜坐與史所云追坐三吾胡藍之黨又云䢿己戍
赦回授官䘚殺之事不合尹昌隆後在乘時之列建文中
䟽請譲位向来遜國諸臣列有昌隆名豈以但保全帝躬
為當時要義乎
論曰以義理北何遽不若若文辭南固優之此在預教
非一時之故也三吾非有私則陳䢿何罪傳所以死畢
竟是疑
沈萬三秀(弟萬四)
沈冨字仲荣行萬三秀者如俗称郎称官之比弟萬四名
貴字仲華夲湖州南潯人元末父祐徙蘇之長洲東蔡村
勤治汚萊蓄洩有法致冨不貲貴之子漢傑又徙于化周
莊後萬三復徙南京今會同舘是其故宅後湖中地乃其
花園洪武初沈兄弟先冨民上税萬石白金五千上命造
軍营屋六百五十又命分築城自洪武門至水西門上欲
犒軍萬三請代軍一金上曰無湏意以其冨恐生變欲殺
之此皇后言且止由是告訐者群至上嘗曲貸之卆流雲
南其弟亦流湖州久之漢傑之子玠以例從大戶為戶部
茶曹員外郎受官辭禄上噐重之先是吳人陸道元冨甲
江南萬三為經紀其貨道元為甫里書院山長會群䧺角
𧺫道元知幾盡以其貲付經紀二人曰非若心計不及此
但湏善全勿為衆射一葛姓失其名一萬三也道元捨其
宅名竹林寺身為黃冠師開瑞雲觀居之改名宗静又营
牒為道判觀在陳湖之上道元以是得善終楊循吉蘇談
載萬三遺宅在周莊屋敝猶存匪甚宏敞惟大松一云其
遺植盖萬四子漢傑所居也萬四又居黃墩相傳流所兩
家子孫尚饒給不貧
風李
李秀不知何許人太宗在藩邸秀寄籍燕佯狂不羈人咸
呼之為風李王聞召與語語不倫王不見責一日啓王明
曰臣生辰欲邀三護衛飲秀王知為浪語護衛多姑令
數十人往秀出茅室無容膝安淂座妻前見曰秀方馳覓
䐁鷄享祖校以王遣便門外席地待未幾秀持所覓歸無别
具拱手劳諸公枉頋湏之遂焚楮楮烟冐諸校眼眼為著
淚諸以不能一二飽請別去𣸪拱手公䓁度秀能治欵否
蒙王爱享以此心耳校遽入寔對王咲果風子時張英之
玉未貴方正竺秀猝從其後拍背三曰胡不速張不知何
以後乃知其勸從龍勿後也嘗啓王西山四十里有吉壤
王寕有欲葬者乎王怪其不祥不答且曰殿下乳母為誰
曰己物故葬某處矣秀立請更葬今聖夫墓俗所云妳母
墳是也
論曰李秀當是諳大運而託之乎風所云語不倫不能
公聞王不見責愜其隐也拍背張英國亦即此意要是
王風之不自人口奶子墳其天壽山之苐一破土欤
周砥陳體方戴冠
周砥履道少齪齪自好博学工文詞薄游無所諳故与義
興馬治善治字孝常舍砥金谿山中每謝病不見客諸冨
人以孝常貴之也盛具召砥亦召孝常孝常既至候日晡不
見砥孝常自往迎砥砥為孝常勉一至諸客不歡故讙謔
酒半矣孝常乃𧺫代主人為夀砥持滿不進曰某無德及諸
君而飽我我不及鮑生多矣夜半去不别孝常竟歸吴復
与季廸仲載相和歌書跡尤工亦善圖畫己而又去之會
稽殁扵兵其貽書孝常有云時之方潰士盡欲效其尺寸
思有所見故伏軾結鞅西馳者咸欲輔既危之勢扵將顛
墜者也伏軾結鞅亰馳者皆睥睨羣間欲以口舌說而中
之以所欲者也砥遥遥無所之游尝困而歸矣生以為其中
豈有所不淂己者然哉且令庸庸随世回面汚行以謟曲
耴容非砥之所能也出萬分之一苟淂當以效其所庶几
者豈患無尺寸哉委而去之自絶扵清水隅曲幽窅稿枯窮
没世不見知而不悔乎則又未嘗有繋拘重捐所不能釋
而忍之斯又未足為負氣矜高者勸也嗟乎馬生視砥何
者而可
陳骵方字用圓性沉厚好讀書嗜酒家貧落拓出游知好自醉
之者置茟墨其旁唯所命之或口授左右疾書不能給尝自謂
&KR1073;生非狂陳生狂性不至醉不舉似天授酒中偶一妓語
之曰若猝與我詩白萹當醉若十日不醒遂立賦六十餘首
神索氣奪且死猶哦左右曰妓浪若也扶息之踰日始活
終身持筆而之酒所竟病酒䘚人稱天全子
戴冠長洲人博通多識刻意為古文辭負氣矜伉無所有
可晚授文學掌故三原王恕撫吳時器重之及恕在吏部
列十事皆切劘語恕為之改容降歎李東陽亦爱其文欲
薦之不及早䘚疾革歎曰天夢夢耶世汨汩耶仳倠擁㨕
奢斥矯虔肆駕夷由踣耶己乎己乎豪傑廢死乎其志悲
憤陸燦叙之
論曰砥嘗云蔡澤噤吟奪&KR1092;于途季子困于易水之上而
自信其晝謂必可顯于當世此尔膠焉而己砥拓而豈
工揣摩者哉体方酒狂而己冠好為詭詞頋欲喚醒天
夢可追騷壇百分之一而性致猶淺
徐孟晞鄒緝(王政)
徐孟晞江隂人初為小吏有德量人餽以財必問所從来
果出諸巳者取十一二若由假貸不但不取或反為周旋
衆感之靖難中擢兵部主事歷侍郎正統初征麓川以功
進尚書雖尊貴清儉自奉若寒士
鄒緝永樂中官侍講三殿灾緝言黜陟宜公外&KR0595;朝貢之
期宜限营建工役宜恤武偹宜預漕困淮徐濟寕䓁處宜
立厫接運時有高唐州民王政建言治道擢為刑科給事
中
論曰孟晞濟介之遺緝與政諫議之遺
金庠吳中
金庠者吳人宣德中以進士歷御史按察廣東未完嚴酷
奏效嘗與一娼狎京師帝或召倡幸之庠交猶密上怒輙
罷其官先是庠父以罪戌陕西卒戍所用錫匣盛骨密置
山石之下至是發之一赤蜘蛛在匣疾走去庠終刑部尚
書
吳中宣庙中為工部尚書婪于貲惧内設嬖妾數十人不
淂御上嘗賜宴命伶工作惧内劇嘲之一日上頒誥妻亦
謝恩聽誥問左右曰吳中誥詞出御製乎荅曰翰林官奉
命代作妻歎曰翰林先生果不說誑語萹中絶不見清廉
二字請看諸粉頭何自来親反為閧堂咲
論曰兩尚書庠與中酷饕不足存以見宣廟之日尚有
之有之不大累
張勖
張勖字勉夫父給事中坐罪戍山西語勖汝讀書任宦汝
父淂還原籍勖勤苦以戍籍登進士廵按山西父淂還鄕
宣德中中使奉命至索鹿羔中使誅求横勖密奏與中使
互衡中使逃歸白上並訊坐中使極刑而勖以不省上旨
杖三十仍賜酒一甌寵之詔獄久未釋會黔夷内攻釋勖
往一言觧之歸賜金帛賜宴仍主光禄亊會中使欲冐支
飲食不與中使面叱勖爾秀才又討死耶勖出一杖笞中
使十盖此杖上賜也三楊恐勖久為中使所困出參政陕
西
論曰中使坐極刑而勛猶久詔獄何也吏非黔&KR0595;毋瘐
死獄乎安淂三法各与一杖惜洪武之世不及此
姚顯楊浩
姚顯正統中太學生也䟽論權監王振盖造大興隆寺靡
竭民膏金碧委廢且曰佛夲彛翟之人梁武之不終足為
殷鍳請自今凡内臣脩盖寺院悉行拆毁以偹倉厫之用
留中盖自正統至天順京城内外建寺二百餘區矣
楊浩景泰中太學生也五年敕建興隆寺車駕擇日臨幸
有司戒道浩上䟽陛下即位之初首幸辟雍海内聞風
額今忽棄文教服膺彛翟之鬼豈足以風化天下時郎中
章亦之上為止駕會鹵也先殺其主而併有其浩復
請乘鹵使未還出不意統邊兵疾搗之以報國仇論者
韙之不果行
論曰楊墨之無孟子猶推論其害不如不上耳禅之理
或可存其教則似兼楊墨之二害以中夏而奉西土不
知漙天遺其所生存失奍而死無葬祭忠孝二字棄之
䓁敝屣二太學真讀書人是欲為臣子者
白昂彭序陳音盧璣
白昂成化初為刑科給事中以災異言尔事謹命令以全
大信脩治化以止流民禁苛征以甦民困專委任以革民
姦立期限以集庶物止虛偽以息刁風下諸司
彭序以戶科給事中䟽十事端身心崇儉約急先務却虛
名簡大臣功節義通選法均賦役其于臨午朝以&KR1258;治理
謹門禁以防不虞尤惓責所司
陳音為翰林編脩時檢討張頥所上八事專責皇躬如漙恩
澤以廣後嗣接群臣以察庶政節賞責以豊財用去異端
以崇正道上但下于所司又科臣郭鏜奏人主不受祥瑞之
賀脩德弭灾為急忤旨遂具䟽先之以經筵便殿垂訪審
机逹務正心正家正百官正萬民胥以是又言異端者正
道之反害治之大者也今號佛子法王真人者無片長足
錄而名位尊隆賞與溢溢妖妄之作民不興行伏乞奪其
爵賞凡有請建寺觀者悉置于法上不省
盧璣成化七年以養病進士靖如古帝王建設啓居注之
官即古左右史人君言動悉書之凡百官庶職咸欲美名
而奸邪自不敢肆上下所司
論曰昂序音璣頥鏜言成化中何其切而不嘗也顧
即無濟而不可少此言少此諸臣之言
李興
李興以進士成化時出廵按陜西断一沉獄有某廵檢者
任歸覓其舊識主之主人己死有子亦死止一寡媳存以
婣戚故不能他主媳乃移其姑卧與同榻而空姑榻宿廵
檢夫婦宿廵檢子于堂是亱廵檢夫婦被殺其子訟姑媳
于官姑供有姦楊二舍交月餘矣官執二舍重刑具供抵
興錄囚二舍呌寬興疑之語姑若與奸同謀無赦則曾並
持烛為之乎凶噐何在也姑曰初雖與奸未嘗見其貌祗
曾隔墻馬上瞥晤之殺廵檢時寔不知所以此後亦絶下
一見矣興曰交一月即不見其貌身豈無微瘢識之乎姑
曰記二舍左膞有肉瘤扵是密勘二舍肌潤無少瘡痍興
乃集一坊前後左右合四十餘家無弗至共具甘結係生
理良民興曰汝䓁扶同各與笞背先從年壮少者𧺫見一
屠者左膞果肉瘤隆𧺫也一訊而服二舍淂釋䆒淂奸故
楊二舍者稍讀書偶乘馬過墻外嫂與姑方在後園嫂語
姑姑他日淂嫁此郎足矣姑笑而心動時屠者以屠刀越
墻挑其竹笋聞此言亱入姑寝自承二舍姑誤以為二舍
也及移榻屠迹榻中二人疑姑他交憤觸二人死姑寔不
與也屠既抵姑滛官賣給配楊二舍以塞其無端桎梧之
苦
論曰李興以一節著著一事之以疑而淂白也寔可以不疑
而淂白也獄有誣服乃更有誤服三尺者知之
程敏政何文渊
程敏政少以竒童聞英宗抱之滕指階下金猊賜若敏政
輒趍下叩頭上曰是子他日當以貨敗也後以進士入翰
林歴官成化中且大拜劉吉使其黨魏璋彂敏政隂事坐
罷尋結中官李廣䓁𣸪𧺫會邊帥以七千金托敏政上廣
廣别淂罪自殺軋後為債帥所困遂有賄題徐經之事為給
事華㫤所彂上意不欲竟閣擬該衙門知道敏政恃内閣
援索改擬勘了來說于是並逮經與唐寅乃密諭法司稍
假不意經直承寅亦不能異法司盛稱狂生妄言華給事
風聞不的寅既出口必不能異法司云倘御問而若此吾
軰且坐枉法將如何遂奏情詞不一乞敕午門親勘㫤慮
反案引証同鄕舉子方學學受經賄對簿臣寔不知㫤妄
引臣曲證之于是敏政淂致仕寅經充都吏㫤以彂敏政
受金不寔謫南太僕典簿敏政慚服金屑死自贊云生洛
黨之宗居偽學之里敏政生微寔非兩夫子之族且偽學
何指其後䧏乩詩云斯文今古一堪哀道學真傳己作灰
又云迅雷不啓金縢惑紫電誰憐武庫才盖猶然自居洛
黨且以賄題為冤也按賄題係苐三問例應程擬許魯齊
一叚出劉静修退齋記通場莫觧獨經與寅合式属敏政
消息無疑
何文渊字江西廣昌人永楽中以進士歴官温州知
府超陞刑部侍郎以病乞歸代廟立薦𧺫為吏部侍郎贊
廢儲進尚書尋加太子太保廢儲詔草首句天䧏下民作
之君出陳循口父有天下傳諸子出文渊口當時在廷謂
議論光大對偶最工文渊頗德色四年科道交章暴文渊
貪縦奸邪實跡下詔獄文渊舉詔語乞矜憐乃令致仕後
天順中贊昜儲者咸有罪忽訛傳陳都御至驚自縊死同
鄉侍郎揭稽奏子喬新死其父喬新還訐稽代黃竑易儲
作草並逮以迹涉己往兩釋之李文逹賢嘗云文渊在温
州廉静寡欲一郡大治侍郎刑部有餽暮金者却之好事
者立却金舘于刑部自陞尚書詭譎之迹始露為臺諫公
論所不容盖廉于為郡時是其干進之媒也雖有喬新為
之子不能盖其愆矣
論曰程賄題上不欲竟而无索改擬何却金以傳子句
蒙眷而必引自功脱敏政不力永白不至咽金文渊不
能属對不致引帛嗟非天道好還自永之也㩀華㫤訐
程連景太中徐泰首觧關節敗露經其同族則經之所
為泰教之無疑程盖兩開門為市矣
洪鍾
崇仁洪鍾生四歲父朝京以訓導入京鍾從朝京舟中與
客奕鍾在父懷諦視指父路獲勝至臨清𧺫見坊額遂
能大書憲庙聞之召便殿命書聖壽無疆四字鍾握筆不
應詔上曰汝容有不識者乎鍾叩頭曰臣惟四字不宜書地
遂舁几登書上喜廩翰林讀書陞父国子助教以使撫其
子十八登進士第授中書孝庙中歴官在蘇州
以潮河川開山致損人命被訐奏不休上煖閣召問劉
徤曰鍾少年敢任事頗自爱李東陽曰可穪述儘多
上曰大臣湏剛正有氣節多以卑謟不足鍾但無指
寔不即退健對每值紏弹必形其跡使天下公非最善
上曰大臣曠職自宜顯黜示戒諸無寔皆留辨事徤又云
留着辦亊許許之旨終属貶詞内有卓行似不能堪上咲
奈何曰只云照旧辦亊上可從之鍾未三十卒
論曰鍾四歲便知尊君少年多負氣而以卑謟見少當自父
朝京所訓寕挹損耳錄鍾以見帝從涷不滯并見諸大臣
奬抉善類不惑衆射君臣吁咈良足追慕
陳琦孫䁀
陳琦以進士歴官僉事有吏才法行不貸絶請託在江西
奉御史楊茂元命捕盗請曰容忘之如無盗者踰半載忽
於冬至之日盗方牛酒樂掩其穴捕無遺都御史李𥙿子
虐其鄊酷發之得實坐戍罪其羽翼三十餘人𥙿厚要結
不以子故見累遷冢宰故陞琦福建按察副使未即任罷
官琦歸貧鬻書自給吳文定諸公重之曰冷菴古之遺直
也詔有司月廪之
孫䁀廬陵人以進士歴御史督學南畿簡卷必親不付代
閱雖盛暑篝燈亦焚香端坐一字不遺或曰宴處披對不
妨適意何乃自苦䁀正色曰士人一生功名冨貴發軔此
刻空中有神鍳不可不敬
論曰陳琦可以善武孫䁀急扵隆文
官廉
官廉成化十六算為戶部員外奉命勘東宫莊田時景州献
縣阜城民田萬項接界東宫莊所𬋩莊内侍冐佔子粒十倍
公家廉出内侍密要廉直東宫講讀可淂廉毅曰以數萬
人命易一官吾豈為之至其地徧集居人指述故迹以所佔
盡歸扵民援例起科畆三升同事者恕有所忤廉曰我戶部有
害吾獨當之上從所勘
論曰莊田始憲廟官戶部拚一官易數萬人命官不
止扵廉矣頋名更有進也已
陳鉞
陳鉞獻縣人以進士成化中歴都察院出廵撫遼東時太
監汪直挾擅威福氣薰灼甚欲親往遼東詗察鹵情鉞聞
之内慴賂直所厚為之餙過又令自廣寕迄山海所暱將
校以勢脅里老候直過頂香㐲地頌鉞功直至廣寕鉞便
服襍侍從中左右勤唯直命直喜因曲譛舊怨蘇江廵撫
牟俸併及同事馬文升兩被逮俸䘚獄文升戍邊從保寕矦
朱永破建刑彛蒙陞賞過當先是尚書余子俊嘗有䟽劾鉞疑
文升所使既王越欲總督行邊子俊又知鉞以風憲大臣不受
節制故尔沮越鉞与越皆直黨而互相算如此錄建州功加
太監汪直韋朗禄米陳鉞陞右都官旗陞者一千八十九人賞
一千五百四人十六年六月給事中吳原劾奏遠東鎮監韋及
搃兵緱謙廵撫陳鉞啟釁冐功失机罪踵御史強珍而彂
也而踵吳原者𣸪有御史許進䓁初珍忤鉞被逮直于御馬監
先行拷掠然後奏聞珍坐戍于是南京十三道御史徐完等六
科給事中章玄應䓁連䟽戶部尚書鉞諸不法不報十九年六
月犬同廵撫郭鏜奏監与大同總兵許寕互生嫌隙寕恐直
之見凌直忌寕之相乹猝遇大敵能不僨事上始悟前交章不
妄降敕切責調直南京奉御内監尚銘初為直私人亦公討直鉞与
戴縉皆肖籍吳綬戌邊而銘以貪肆裭職充南京净中
論曰鉞之才略大不及越皆在阿丑左右手中却有越
可無鉞也止以並阿監直而熖毒人幸至尊悟直非
而一斧不振其未能為不仁者哉
張芝李應禎
張芝南直歙縣人和治以進士授評事嘗歎曰一職所效有限
言而見聽所禆益者廣屡䟽數萬言禍福淂失非所計每見施
行正德初論時政缺失急正体統以收威柄以保祖業通政
司以䟽中語大犯權侓不敢進羣小忌之出林自學外省有成
績䘚不展其所為
李應禎南直長洲人清介寡合有中貴欲延為墪師毅不
赴𥙷中書耻伍同官乞改教職正德中各儒學奉旨分寫
佛經應禎上言聖學優崇豈宜傍襍異教語切直報聞告
家好古博學喜面折人過宦不達䘚之日無以為殮友人
為营其葬
論曰評事之職与開國不司奉行而巳誠然所效不如進
言且孝庙納諫故淂遂其志正德初政便己燭及後患
盖言其所知故切也應禎頋欲以蹇直行子正德之中
葉哉
陳智胡喬年
成弘間陳智以進士歴都御史性褊急好椘撻人一盥洗
而七人侍被披額者過半或静坐左右履声輙引跪不𧺫
𧺫加責盖無日非怒目毒頥之刻也偶岸幘脱髮簮自除
剔左指甲失簮地移座覓之怒簮甚既淂簮以抵觸地者
數口喃喃汝可悪吾當折汝姑怒汝𣸪簮之氣平時以前
軰忍性之勸削方木為戒尺上刻戒暴怒三字用自警已
怒彂全以方木代掌木力更甚掌竟忘其戒已悔之曰吾
取其便也前掌或誤及自忍其痛莫訴方木無此故易忘
不如無木遂去尺或暑月裸坐堂皇偶為蚊所嚙憤甚頋
左右快挐左右素懾智威奔走倉皇不知所以耳語跌足
如漏獄然之之公禀不見什么然智氣易平公事不為所果
崇禎中儀真書生胡喬年生有笑癖幼襁褓便不會哭向人
輒笑然未知所以笑也稍長讀書見劇弄小說或獨坐書室
大笑不止間四座襍賓一涉詼諧必至破唇竟日致廢寝食家
人每將舌華新語䓁書盡匿不使過眼遇凶喪戒陪從諸人
不淂一字彂笑最後淂止笑一法笑劇時令人潜從其後不意中
勇拍其背者一大呼胡某或僮僕偽稱某事急捽之行則笑止
論曰七情喜怒其大分也而陳與胡偏受之然怒易平笑
不可己胡之所賦更異人相傳明季有浙客七人歷山澗
偶停舟一人往覓所知其六人登岸聞遊見地有菌鮮好
競拾淂歸煑食之六人食已忽彂咲不止至扵氣急腹裂
死舟子但竊飲其汁雖咲不至死一人歸大駭舟子言其
故山人云此咲菌也有法觧之惜已後矣舟子活
胡爟
胡爟弘治八年為戶部主事天變直言有曰今地震之類
災之小者也西北旱熯父子相食東南飢疫骨肉流離寔寔大
變陛下深居九重未之知耳廼李廣楊鵬引用劉良輔軰
左道惑亂聖心裔醮靡費賦用奉各處&KR0849;吞狼噬耗蠧
天下不勝數而士大夫昏夜乞哀于權奄貴戚不以為恥言
官瞻前規後莫敢盡言隂盛陽微灾異安淂遽弭臣以邪佞
斥而隂慝自消䟽入未下人為爟深危已而廣等果以贓敗
由爟啓之
論曰是可為直高不諱者矣至扵重傷帝隐尤為廷
臣所難豈災警己甚昭德宫亦稍悸于中為之觧一
面乎
張綵
張綵字陕西人弘治中進士歷文選郎中病歸踰限
被革焦芳薦于&KR0647;瑾驟陞僉都尚書吏部嘗語瑾諸司公
餽不取扵官庫則歛扵小民所當知之瑾大開納察御史
胡節歛餽且至摭下錦衣獄捶死侍郎張鵉少監李宣指
揮趙良合餽銀二萬瑾收其銀于承運庫入官宣良䧏黜
鵉致仕去綵又言扵瑾公左右用事多指名騙財壞事瑾
輒逐去之其他救正頗多衣冠之禍亦似稍减然在吏部
一意勤瑾同朝頗嫉之郎中楊廷儀劉宇黨也綵初親信
之己漸疎有所私求輒不應廷儀恚譛綵于其兄廷和故
事吏部推用大臣必謀之于内閣綵以事權在瑾輒忽之
東陽為之不平及瑾被繫坐交結近侍符同奏啓罪斬適
赦免死内閣後令改擬同劉瑾謀反綵死獄中仍挫其屍
止流其子弟母妻于嶺南以反謀在矜疑也綵為郎中時
楊一清常薦之諳練邊事後綵又薦一清同張永征反者
寕夏及瑾敗䧏南京奉御東陽不可張永曰有我軰在勿
慮已瑾上白帖哀乞衣覘上意上憐之與瑾故衣百件永
惧始令科道合劾瑾坐瑾奸党事連文臣綵一人武臣楊
玉䓁六人綵乃反劾東陽阿瑾事東陽與永謀改坐謀反
律
論曰綵與東陽一清咸濡足宵小多所救正頋不如李
楊之幹濟大以是此中猶可自問而無原之者又不若
康海之大白扵後世雖沉湛甘之也立身溜白之故豈
不難哉
張縉
張縉以進士正德中歷任御史廵按浙江是時権在内監
畢真者以内旨出鎮江西寕宸濠懷&KR0647;深結真密行大賄
改鎮浙江意豫章動兩浙不煩鞭弭且以牽制分天下兵
勢時濠謀露意朝廷無人不足難以是其黨益疎縉久疑
真會真飲縉西湖縉留意不致醉而真酣白眼西湖指曰此
當有見亮時節縉聞聳然荅以他辭亂之于是日夜警真
出入密察寺院外来游手盤省各庫廢仗責武職操練嚴
整期會無刻悞門苓之禁益嚴守更夫柝不更委借久乞
真下牒文武五議縉故以祭祀公務遲而悮之真以情
促噤不及不淂巳偽言吳山上香意觀营縉伏甲伺之真
䆒無所動全浙之武不入詿誤者縉之力也濠敗真以最
暱伏誅
論曰濠力能鎮畢真于游乃不能免張縉之為浙御史
濠之疎扵事也真力能致濠全任以浙乃不能制張縉使
不工為浙御史真之短扵計也
又曰觀縉所為設咲而消隐禍論語云不成人之悪豈
易易哉功與名合不為名而功在更是一觧
聶能遷
聶能遷臨江人諸生狡鷙殺人棄子衿走代兄校尉出入
朱寕之門夤緣至副千戶嘉靖初張桂以議礼見幸朝士
欲途辱之能遷與武定矦郭勛百曲護璁桂能遷尋以例
革淂𣸪預脩寔錄陞錦衣指揮希掌印璁不許使人告璁
若不如我欲我唾若璁怒曰唾由若吾不能曲從以能遷
嘗自詡使我淂掌詔獄豈容鼠軰齷齪故持之益堅能遷
遂䟽璁三十事以聞上為不下璁党駱安䓁悪之坐妄言
杖四十死
論曰錢寕之門豈有良校尉護璁䟽劾璁能遷不
袁崇煥
崇禎元年七月督師袁崇煥扵平臺召對自請假臣五年
東事可平全遼可復四閣臣標龍錫道登弘訓皆稱崇煥
竒男子崇煥自詡臣操縱方略有程有則有分有合只湏
吏兵二部應手還臣新餉六十萬工部全應兵噐且云以
臣之力應東事有餘調衆口則不足上曰朕浮言必不聽
則又要上一語必信行之閣臣云此臣作縣官不入一錢
宜假以事權撤王之臣所佩尚方劍与之便宜行可仍諭
崇煥嚴明號撫恤士䘚与文武同心後在事無所見止有
詭致島帥毛文龍殺之一節文龍牽制不足樞臣不察乃
所責十一罪不足以殺文龍一凡事專恣一妄报刘其祈
来奔踰數一䟽中語言不道一侵盗邊海錢粮一私布通
外夷一分札賜姓襲名一劫客貲一擅收部將女為妾一
拘餓難民一拜魏忠為父結交近侍一鉄山之戰掩敗為
功
按毛帥初島捷似倖祇以朝無知兵意欲藉之大恢復
不無溢美遂使氣高稍有擅動從来邊將往往如是果
知其不當扼要早加銜移鎮重用彼所部皆逸材自能
展一臂之用而必殺之在帝意以靡餉故即閣臣錢龍
錫意有崇煥可無文龍亦不定殺之而崇煥以計斬疆
場大臣專以堅帝眷則無法矣其中不可問也且十一
罪皆非不赦且萬無不再勘一辭而定之理致使難民
走活登菜以釀後變崇煥之罪誰能曲觧以寬之㦯曰
調文龍禦險如矯抗可殺也
韓如愈
韩如愈字退如南直興化人以進士歴給事兵科時黨事
紛紜如愈中立柱聮云見地一分南北便是小人脚跟不
着東西方為君子嘗䟽彂山東總兵劉澤清諸奸事澤清
遣人脩幣謝不納且獄其使者甲申如愈奉命督漕澤清
使其標下揚國柱半道殺之朝廷不及問劉宗周䟽劾澤
清及之
論曰澤清之素六為士林所不可觀如愈之抗䟽鑿鑿
豈克干城之寄金陵𣸪𧺫乃列四鎮仗以中興閣部史
之簡任吾不知其觧矣以兵報私仇公義謂何吾不責
四鎮之有澤淸責有此澤清于四鎮者
管紹寕(楊兆升)
管紹寕號誠斋南直武進人生負疴貌寝少極貧被大布
若隷人兒常詣城隍祠倚柱而歎祠有道士一見驚揖上
座紹寕曰余往來稠市無低眉視者即不唾廼煩異數我
道士曰亱神夢我明日有布衣即吾祠毋以其貌急收飯
之管寕遂飯道士寒暑用自負神許我為文益工盖道士
亦極禱紹寕之淂如夢中一日也天啓丁夘秋闈道士為
具行李聯捷廷对策策上呈策中偶書誠字欠一一
上援茟為𥙷之閣臣疑上所加意擬最賜一甲苐三名授
編脩紹寕乃厚遇道士曰若不信所夢紹寕老無頼矣崇
禎之李歴南京司業福藩立南都以少詹拜禮部尚書自
監國及登極諸儀禮俱出其手訂䟽請上建文帝尊號紀
年并落遜國諸臣方孝孺䓁教坊司舊籍名奉俞旨無何
議大婚詔蘇杭競上殊宦官各以望幸舉輒不称騷數
月紹寕請告去乙酉五月南都不守常州亦從䧏有湖徤
者𧺫一呼數千投書昆陵紳衿凾中自稱義士所致亦無
定名獨外籖題云上常郡鄕紳管諸位爺以紹寕位尊屈
苐一指也徤者環攻四門城破入斬府署久之不能守事
敗死知府姜開先初匿去既出借書凾蹤跡諸紳責鍰嘗
面貭紹寕及楊兆升荅詞稍失措氣徑直無所割為壽他
日𣸪警開先檄諸紳共廵城紹寕與時淂一冠髮脅從者
紹寕作柔語義而縦之己矣開先輒指為叛立縳之與兆
升並肆市長子賢書次子貢生及妻媳無存者遺孫
甫十一齡先一日偶至其婦翁陳震生家不肯歸若預知
有次日難者倖不死兆升字升芝萬曆壬戍進士擢南禮
科給事中開先責鐶不遂使私人徂擊之血流被面牽出
東門無敢冤之者
論曰南都乙酉開先百营舘員亦丐吏曹及臺省湏誠
齋潤色一語誠齋以其素不應開先啣之久時在治舊
開封薛寀亦頗有不譽于姜者姜曰薛無用不足慮則
足慮在誠齋矣管楊志節無所著而以其家殉然則名
之爲叛所楽矣而湖徤䘚不淂其名頋不名之爲叛不
淂也湖徤被執昂首就訊訊者曰若何弄兵大言兵汝
且訊及其黨曰我義士從我皆義士死何惧與其黨皆
談笑盡
阮大鋮
丙戍魯敗阮大鋮北歸從征八閩至衢有黑内院者事戎
馬而好声哦大率所謂邊關調也大鋮以所製劇本春燈
謎䓁上之過自詡以阿黑能詞令黑悦思急顯大鋮而頗
老之大鋮自誇充壮至仙霞嶺軍中率騎上大鋮必牽馬
步行示矍鑠状百諭不從至頂腸断坐石輙氣絶按大鋮
在越以與馬比擯不錄自分馬阮同呼即北歸撫倖苦無
活地偷息浙東余嘗緝廵江口淂其家報勸歸里大鋮不
頋非真自爱其髮願作逋已也或云士英死百計乞憐揚
鞭而白日有見堕崖死
論曰楊維垣之引帛不是殺身廼是無虑可活不如死猶
欲以死欺人阮大鋮之渡江不是扈駕廼是無處做官
不如走又𣸪以走謀官欺不成謀不成徒死何益曰自
屠較捷于法司耳
黃斌卿
黃斌卿字虎癡福建莆田人崇禎中為舟山參將属關
總兵王之仁部下弘光初謀代之仁鎮關不淂遂與之
仁隙尋移鎮九江以征蛮將軍西拒左師有功南都敗唐
王𧺫八閩魯王監國紹興之仁入嚴兵魯西興渡斌卿乃
走閩以定策勲封粛鹵伯鄭氏忌之斌卿儀表豊偉兩目
紅絲貫睛吐音動聽力任北征事宜唐王心膂伏之遂請
離鄭以數百人屯舟山覌變南京監軍荆夲徹敗崇明海
走斌卿乘危并其軍夲徹見殺而寕國之仁奉魯命分師
舟山為掎角斌卿以故禁不淂入及丙戍魯敗走台州
之仁退入海𣣔依斌卿則偽請共擊叛將張國柱忽反兵
内劫之仁盡沉其春属之仁死國嗣監國自台州往憩舟
山斌卿又不納唐事壞永勝伯鄭彩奉監國入其营屯上
螺州乘王祈建寕之勝破㒷化攻福州略外縣幾盡戊子
三月建寕敗監國勢不競會彩擅殺魯義興及熊閣都監
國棄閩遂保南田島張名振者故石浦遊擊監國中扈蹕
海上掛定西將軍印常以水師戰崇明敗績𣣔退休舟山
斌卿意沮還保監國南田合力破徤跳所魯進封定西矦
遂勉興斌卿共事松江内鎮吳聖兆北反潜約舟山合應
斌卿不預盟及名振舟膠誤期聖兆被殺名振淂魯都御
史沈廷揚者代死計脱𣸪命南田而名振有故部阮進者
初海盗也久不善斌卿名振每語激進待釁曲筭舟山又
王朝先四川笛舍人歸朝授千總為諸流所褁去斌卿父
以武職四川部之尋守邳州國變後從之仁子鳴謙
守關斌卿以父故部請于鳴謙鳴謙未可偶以鳴謙命
扁舟至舟山被擊朝先堕水及縳見斌卿佯驚吐舌親觧
其縳礼以上客頋朝先性疎率而斌卿以沉摯固防之朝
先欝欝不淂志請移鎮鹿頸頭此海中里許山也去寕波
最近内地矱髮者率歸之衆至三千餘人走糗常百里朝
先有義姪黃犬震者為斌卿部鎮南將軍淂罪斌卿頋無
意即殺之而震惧微服即鹿頸求救朝先遂欲仗以報𣸪
以水師不足遂馳書南田邀阮進共事各振許之助以大
艦四十號至鹿頸插盟奉魯監國直抵舟山斌卿以無𣸪
唐命不能&KR0647;拒輕身上監國之舟將以地狭粮寡為辭監
國温諭斌卿仗聽朝先令大震偽报軍機突入猝刃䧟斌
卿左脅死名振乃大言監國之來代唐恢𣸪粛鹵原部自
應恊力衆帖𣸪以監國之命哭祭斌卿葬之以礼優養其
妻孥部下陞賞無分彼此是役也名振寔忠誠苦欲安監
國為此密計久粛鹵故部五六千人稍稍疑之或走欵内
地朝先意殺粛鹵可自大而束以監國之命權歸名振中
恚遂欲大露名振初主使狀各振恐叢衆怒遂明指朝先
擅殺斌卿忘誼不赦嘱阮進猝以徤士晨即朝先帳中朝
先未衣奮奪刀殺進數人勢不敵走閣部張肯堂邸肯堂
請避入内室朝先頋身祼不肯入反與進對仗庭中骨
倒地中鏢死朝先部前鋒掛印總兵張跨子濟明與吕廷
紀踰墻墜城劫進艦柁工艤寕波内地就欵于北鎮張
軍願以身導入舟山濟明曰陸師萬不宜水戰唯順風直
&KR1328;舟山之麓身首褁牛皮綿絮可以當銃砲無患然進集
巨艤當要路嚴守辛夘北師每出不利十月督師陳誓師
必進無阻誤更三鼓為五鼓早彂會大霧對面不見人南
風順彂已過進所汛不覺也己登岸進死舟山堕其内
遷
論曰粛鹵之狡而忌無大志荆監軍王寕國之被殘頗
為神人所唾而或猶以怒涛三日為粛鹵而生哀豈猶不
忘唐隆武之所遣欤
罪惟錄志三十二卷之上
外志總論
外云者非外也以輔内也以參内也以寔内也以證内也
内有存体之格如事屑而不登劳而或缺輔之廼始稱
備内有該收之情如此是而彼非前淂而後失參之乃始
見的内有舉端之法如特書而未詳其委㩀事而未察其
微在附見而事當為之始末在小節而義確有綱維寔之
乃始稱成書内有矜嘉之隐如全瑜而姑漏其瑕節可而
溢加之譽失交而猶有可原之情偶誤而䘚有難逭之罪
証之乃始云定案至扵傳聞側見即未必果真是在尚論
者虚心衡之以成一是乃它以荒忽盡黜之彼二帝以前
如射日𥙷天蛇身牛首誰作此謊而千載奉之不衰乎
外志
列朝帝紀逸
洪武逸紀
初元主得國有䜟云元運無極只憂日月並行早已拆白
明家獨明初順字䜟拆白為三百八十却後世不用拆白
以為國號以為年號在寕濠偽元早已僣用順字似皆明知
而後用之若明之為號則以明王出世之䜟亦明知而用
之恰又適合日月拆白之解亦竒
相傳帝微時口占一絶天為羅帳地為氊日月星辰伴我
眠夜間不敢長伸脚恐踏山河社禝穿
帝初渡江至太平般若菴時微服僧詰不己遂題詩壁上
腰間宝劍血星星殺盡南蛮百萬兵老僧不識吳雄漢只
𬋩叨叨問姓名僧惧祸洗去更題四語壁上新詩不可留
欲留在此鬼神愁慢將法水輕輕洗洗去毫光射斗牛
又相傳太祖出戰偶宿一家題壁曰二之十古之一左七
右七横山倒出得了一是為二之十係拆白王吉婦得子
為王七字
帝未正位行詔体謹錄其一有曰皇帝聖旨吳王令旨搃
兵官准中書省咨敬奉令旨中有云天地祖宗之灵及將
相之力云云後開龍鳳十二年五月二十一日本州判官
許仕傑賫到
太祖渡江時得一大檣之力免於患遂令善檣而歲祭之
給一兵世守之以時有司主祭閱百年猶在清凉門外也
明季申酉之後不知其何如
晏公係江神不詳所自太祖渡江取張士誠風不利舟覆
有紅袍者扶救問何來曰晏公也後巨鼍崩江岸神復化
為渙者示以制鼍之法問何人又係晏姓太祖感之後封
為神霄玉府都督大元帥命有司歲祀之
洪武元年司天監進元主所手製水晶宫刻漏備極机巧
中設弍木偶按時自擊鉦鼓上語侍臣此所謂作無益害
有益也使移此心以治天下何至滅亡
上感故元之失因論治道有曰步急則躓絃急則絶居上
豈不貴寬寬而有制施之適中庶兑無弊彼元但縱弛耳
巳又語宋濓古人主每宴逸便思神仙夫使國治民安心
神安泰便是神仙他何所尚
開國事繁上令䟽節其事粘之壁甲乙治之數日易或云
粘之身衣且徧洪武初擬作閱江楼於獅子山頂先令儒
臣作記率夸語上曰唐太宗繁工作好戰閗宫人徐充容
猶上䟽諫吾廷臣唯諾乃不如女子遂止不作
二年幸鍾山由獨崗步至淳化門語侍臣頃見田者汗暑
而耘國計百需皆其所出朕不覺惻然于心為司牧者曾
念及否
四年上語尚書詹同三代而上治本於心三代而下治由
乎法本心者道德仁義其用無窮由法者權謀術數其勢
必敗嘗觀大學衍義晁錯謂人情莫不欲壽三王生之而
兩不傷真德秀釋之云人君不窮兵黷武所謂生之而不
傷顧謂侍臣曰晁錯之言所該者廣真氏之之言所見者
切人君䘏民莫重兵刑黷與濫所當深戒
六年上謂詹同声色之害甚扵鴆毒不知遠之小人乘間
納之于滛邪前代以此敗亡者不少况創業之君為後世
矜式者哉定諸王宮主歲供之數及官室之制曰唯儉飬
德惟侈蕩心
国初用人率用聘礼七年上御武楼垂意宿學宋濓以會
稽郭傳進且曰彼寄跡釋氏天下竒才也他日從濓得見
傳文立召侍左右偹頋問傳精白乃心獻替無隐擢翰林
應奉陞起居注考功丞
九年上覧宋史見封椿庫改内藏庫謂侍臣曰人主以四
海為家何有公私之别太宗賢主何尚如此作法至乹德
開寳以來有司計廢貸償内庫是猶為商賈扵其家以牙
籖别庫晚示真宗善保此足矣迨後世困扵兵革三司耗
竭内藏益懢間稍彂佐軍便謂行其所難豈非善始之道
或缺歟常與侍臣論及女寵宦官外戚權臣籓鎮夷狄之
禍因曰木蠧而風折之人虛而病乘之吾不惑于声色何
有女寵之禍不牽于私爱何有外戚之禍不假以政事何
有宦寺之禍不為所蒙蔽何有權臣之禍兵賦不專何有
籓鎮之禍武偹不弛何有夷狄之禍凡此數事嗣欲著書
使後世子孫以時觀覧随諭大禹五聲治求言切許直言
無隐十月馳諭山東布政吳印曰刑期無刑卿言朕過披
露肝胆為國為民荣名不朽
十年上語侍臣曰賞罰者國之大權必以至公乃可御世
有功者雖疎必賞有罪者雖親必罰賞當功上不為德罰
當罪下不敢怨如是功懲行而天下一踰年復諭礼部漢
高帝斬丁公而封雍齒唐太宗黜權萬紀賞魏徵所謂賞
一君子而人皆喜罰一小人而人皆惧倘或處分不當卿
等執奏寕使賞過于罰但不宜濫小人
十一年四月以永嘉朱亮祖奏諭祭安東沭陽二縣之厲
略曰明有礼樂幽有鬼神非礼之祭神亦享國載有祀典
者罔斁今據所奏其勅問之尔持炬者其主孤䰟来告餒
歟生離父母妻子而死于非命有遺恨歟無罪遭殺而寬
未报歟抑有司怠于歲祀有過望歟今乃告汝汝惟禍其
宜禍者福其宜福者勿妄為民害干上天之怒厲自是竟
息
史忠者元末楽工也貌魁梧知書諳音律以恭謹行其便
習洪武中以為教坊司奉銮凡教坊制度皆忠所奏定上
嘗呼老史不名仍賜皂隷四名曰不敢與士夫埓謝不受
又令楽工得給引商販忠曰奴諸伶耳以偹祭祀侍御之
役遠走非便上可之
太祖視朝若舉帶當胸則此日氣和平若按下則傾朝無
人色矣内侍以此測其喜怒云
十四年上諭近臣曰人主儲財与百姓不同庶人藏冨于
家天子藏富扵天下遂以漢武宋仁為戒且曰百姓不足
君孰与足孔子言之矣古計臣如桑弘羊楊炎自謂能工
理財之術殊不知取財有限而傷民無窮
十五年上語學士宋訥敬天之說後世人主或偶知之敬
民之說則鮮有知者彼自謂崇高民皆仰我于是勢尊則
恩易薄要知民非元后奚戴后非民罔与守而亦不成其
為后何敢輕視又謂人身之害莫大扵欲欲非止男女宫
室飲食服御凡求私便于己者皆是惟可以制之
上尝召儒臣侍講每有創闢如不如諸夏章作無君亦勝
講攻乎異端章作攻去可以己害講聽訟吾猶人章以為
唐虞之世不能不設士師但須淂人明允其断可幾無訟
是要使他刑措非真燕刑
十六年上觀唐太宗帝範謂侍臣曰此十二篇雖非帝王
精微之道然子孫克守其言自不至女主竊柄籓鎮驕兵
而唐祚何至遂衰嘗与侍臣論前代脩短諫議大夫唐鐸
称周曆最久而明之過漢以不任襍覇上曰此不足論周
非成康臣非周召何以祈天永命而有八百之長又謂唐
鐸曰人主好功則貪名者進好財則言利者進好術則游談
者進好䛕則巧侫者進大率正言務規諫邪言務謗近忠
諛近爱吾好正而不為所惑則幾矣
十七年命礼臣遼東立學或以邊境可不必上曰聖人之教
猶天也雨露無所不施無有㨂擇昔箕子居朝鮮施八條
之約管寕居遼東講詩書陳俎豆民皆化之况武臣子弟
居邊鮮聞礼教恐漸移其性宜急造之他日可以資用上
又以大學衍義先經後史要領分明使人警省令儒臣日
與太子諸王講說又語朱善人若能以天下之好悪為好
悪則公以天下之智識為智識明又曰萬事不可以耳目
察唯虛心應之萬方不可以智力服唯誠心待之又曰人
之常情常矜已能而好言人過君子反之每諭文臣凡居
官者任雖不同咸宜盡職昔范仲淹居官計日所為必与
食称不足次𥙷之當以為法朕每事詳審後行行之尚或
左一人智慮不周令頼啓廸容悦不言如張禹孔光之徒
难免清議又謂侍臣人主不宜以息荒為無為治天下者
無逸然後可逸朕未旦臨朝夜臥不能安枕常仰覌天象
一星失次便尔憂惕一事宜行待旦即遣尔群臣以此相
勉朕無憂矣每諭武臣閒居無事當与儒生講求古將成
功立業之故獲保全令名幾人又以郭英擅用臨濠夫役
治其私室事露英自引至愚上曰朕曲思所以保全若䓁
乃不自爱誠愚譬農家力田獲穡歲常入官吏賄敗立致
喪亾求歲給不得也又勅諭諸司各存天理行事若是&KR0647;
天鬼神不饒御東閣語贊善董倫責難不入扵昏闇䛕難
動明主人臣以道事君母患淂失
十八年侍臣偶以漢明帝為聦明之主上曰獨見非明能
兼聽始為明上苛察下便急廹累吾明不小矣又云漢文
恭儉有之用人尚未合道先拜代来宋昌張武而諸緩以
竇廣國皇后弟恐涉私不相夫為天下用人何私何嫌
嘗論仁智姑息不為爱物姦欺為智徒禍身不可儉者祭
祀与賞賚然凟祭濫賞主國者尤所當慎詔各布政司歲
脩六部官賄露必稽何自凡府州縣有犯逓相窮䆒不赦
諭戶部古言農桑衣食之本棄夲逐末其弊莫收一執耒
而百待食一坐織而百待衣足乎足食在乎禁末作足衣在
乎免侈用其申明天下
二十年諭侍臣人主一心如明鏡止水可以照物一絲之
染鏡塵水滓涉嗜好而治亂係之矣
當諭吳沉自古淂人而治進賢納諫為人主最要然湏公
其心則自淂之惟其知之不真不但無𥙷反以致悮又諭
理財要當視國如其家君民即父子也子衣食不給而父
獨能稻錦乎
二十一年召考試官陳宗順諭之曰今日偶觀列子鄰子
竊鈇之事因思人疑信生于心信心常出于忠厚疑心多
𧺫于偏私随論五性謂小惠非仁小節非義足恭非礼苛
察非智諒而不貞非信給茟楮令諸儒撰疑信論以廣西
指揮耿良科歛激变江西指揮戴宗入賊賄縱虐特為保
守勅頒諸武臣
二十二年与侍臣論守成之道謂車行峻坂不仆仆平地
慎于危而狃于安也勅武臣不得聞民事劉三咅侍上以
西北風氣異西湏德化北湏威制上謂帝王一視同仁安
得彼此且君子小人何地無之君懷德小人畏威施之各
宜攸當尚書沈縉以賢者難識不肖不易去為憂上曰良
玉委汙泥其色不变賢者是也進一以勸百退一以懲百
遠不肖何難
十五年經眀行脩之士三千七百餘人見上諭自古知人
為難今岩穴豈遂止此數人又得單縣張寕併徵之是年
徵耆儒鮑恂䓁至賜坐頋問命為文華殿學士恂䓁以老
疾辭上曰以卿䓁年高但職東宫輔導免朝宴入從容侍
對恂䓁固辭尋賜還十九年諭礼部主事鄭居貞曰古老
不任政但彼閱歴多而見聞廣逹于事情周子物理可偹
咨詢伏生雖老猶足傳經今後六十以上七十以下可置
翰林偹頋問四十以上六十以下唯諸司噐使之
二十三年潮州府學生陳貭勾𥙷父戍哀祈䘚葉上曰國
家得一力士易得一才士難遂削其兵籍未幾復免孝子
郝安童軍役
上以刑部主事茹泰素所言五事惡其浮迂遂頒定式以
示此後應詔言事者仍多衍文左右阿上指為詆謗上怒
廷笞之宋濂曰彼非有他心不工措詞耳上引覄閱中有
足取乃謾罵阿者若不能諫乘吾意怫以膏沃火非景濂
幾使拒諫自成
蜀平御製平西蜀文而系之以詩詩曰天佑我邦師出一
律將忿揚揚馬嘶蹄踏畫角声張惟我穎侯智勇難量羌
人稽首壼漿道傍劳我軍行綿藻是降蠢尔戴壽率衆來
當一戰披靡拒城且藏旬日困逼詣軍請降傅將功就再
歌瞿塘天生廖將与傅成雙江風浩浩𧺫我旌&KR1242;泊舟連
壘直破瞿關生俘偽主市肆無干遣使飛捷一刻數關天
生名將兵出農間非朕有能寔由天鍳有臣在南家居括
蒼生而能文舉茟何難謂我採擇輔之班班按文詞或未
甚工而意貭而情謙歸功天人如此如皇陵碑不諱艱難
李慈錄重服庶母慈母養母紀夢叙及入濠之故周顛傳
祭天眼尊䓁文贈赤脚僧詩有神憐黔首增吾壽丹餌囊
臨疾久瘳之句又贈群仙詩有曰匡廬之顛有深谷金仙
弟子巖為屋鍊丹利濟幾何人朝耕白雲暮種竹天眼荅
詩有奉天門下洪福大生灵有難不肯醫之句周顛荅詩
有逐片俱来篐一桶浩大乾坤正此時之句
二十八年却道書之献有曰朕知其言非存神固氣之道
即煉丹燒薬之說朕將胥六合于壽域豈止一己之久視
為㦲一受其獻䛕說事来矣母惑
國初凡軍民嫁娶喪葬所用舟輿䓁物沿元舊多税于官
上諭戶部朝廷之大計及纖屑吾甚耻之其勿税
上觀唐書至宦者魚朝恩恃功玩忽謂當時不令此曹典
兵安得有此又云代宗去此曹如孤雛腐鼠断在主心亦
何難事此曹只充使令豈可縱處要路朕深鍳前轍自左
右服役之外重者不過傳命彼無威福豈能為患有罪必
罰無赦尝論治道有緩急治亂民不可急急則吾益乱之
撫治民不可優優則吾不使之治又曰人主致聦明有法
以天下耳目為視聽則是非無所隐而賢否自見管不越
戶牗吾蒙者多唐玄宗出奔雖田夫野老皆能卜其有是
日至此雖悔何益又曰問君子于小人教之仇君子問小
人于小人教之朋小人毁譽何足憑吾中自辨之又曰天
人無二理人湏刻刻以為天嘗覧古謂侍臣曰楚莊王謀
事而嘗有憂色魏武矦謀事而嘗有喜色喜矜其長憂者
恐其有不足矜必其志滿而驕而佚恐則心虛而勤而受
二主優劣以分嘗罷朝問尚書門克新民間事對(曰)民樂
業矣上曰朕恐未然尭舜在上不能保天下無窮民
三十年上諭群臣人不能無過而心有公私心本公而識
不到与故為之者不同君子之過雖微彰小人之過雖大
必餙人主不可不察十二月上不豫勅問安廷臣朕壽七
十矣非皇天眷頋安得履位如此久古語云天不與首亂
朕惟無心扵天下故特命之堯舜禹湯文武之世臯䕫稷
契伊傅周召為之臣其有志匡主一也卿等竭誠脩職副
朕至懷
相傳太祖初所學未能博洽有編脩張者素好直諫黜為
山西蒲州學正從例表賀中有天下有道萬壽無疆上
疑道字經字寓諷逮問供称一出論語一出詩經免罪又
杭州教授徐一䕫賀表有云光天之下為世作則上以疑
付辟按大興龍寺帝原不諱僧特為改建光字何害作則
則字音不相同帝不諳字義却明于事賀表中何諷因開
國尚嚴野乘訛而及比
一云上自中道出就沐黔公府沐執奏獻
破事急一(内)侍衣蟒服冕而代死帝削髮扵淮清橋從
太平門乘馬出歴池州渡浙江投義門鄭氏鄭設高几坐
之聲鐘属禮見呼曰老佛鄭有神光閣帝為更書中和
堂三字易之一日鄭宗老入其家廟捧神主而哭帝問故
曰亾四歲幼孫幼孫何悲曰雖幼宗子也帝為澘然下淚
旬日去之如餘姚石梁王氏歴温州入閩已而義門鄭以
田産隙其鄕人直諸官鄕人無以抵廼彂鄭前匿帝狀以
中和手蹟為証先一日堂額忽無故堕地宗老警輒㷊之
及官牒取額已無㩀一云義門壁厨中果有帝手書被籍
時義門指為書櫃卷袟猥亂錦衣官疎置之一云遜國題
詩有寥落西南云云論者或以感帝事而賦此王弇洲称
初句似竄削舊句不果真以西南二字後所指蹤跡皆在
滇黔間一云帝遜國後嘗見蜀王亦詣沐府求𧺫兵两皆
不可乃止住廣西某寺或往來蜀中一云遜國臣中有遺
孤二人野走覓帝圖恢復潜至廣西見一老年僧騎馬入
寺舉止不凡遂密以情告已語洩寺僧不能隱出二子坐
妖言律帝曰以吾故殺二子是使两忠臣無後出承無寔
戍二子于邊驛至京一云帝居廣西山中乏食出玉带
令童子貿以治餐誡曰乘軒人與之值稍奢乘軒人以(僮)
安得此帶告邑令囚入都太監王振以米囊壓斃或曰此
執政大臣詭為此說以安人心耳方景泰初天子蒙塵天
下洶洶民間傳帝不死當國者恐借端生變遂云逋者已
歸其寔(未)嘗還京也一云永楽中廣西太守張文昌瀘州
人淂讓皇以進太宗乃厚賜文昌今其家尚藏永楽中手
敕有給諫傅某者親見之遂力言非正統時事一云雲間
陸采確信其舅氏某䆠滇南偶至太平寺寺老僧言昔建
文帝嘗潜吾寺宿陸因載入史餘一云建文帝更姓楊應
能走僧拂思恩州知州岑瑛執觧京有供状在宦官秦某
家其手蹟也供状云皇親朱允炆年六十四歲耳聾疾係
太祖高皇帝長皇孫又云初治天下不得太平戊寅年公
皇崩駕允炆于閠五月十六日登基𬋩四年天下壬午有
叔王金川門来允炆從水關出為僧三十九年至今年老
耳聾難以度日思量公皇墓在九龍紫金地上年久無人
拜掃前去思恩州借土兵三十名不想州官有護國之心
將允炆捉赴搃府牒送至京允炆若不口供難辨虛寔供
狀是寔一云建文帝携一子至浦江鄭氏家後又納一妾
生四子冐姓曰陳曰仝二仍朱姓朱姓之一讀書為庠生
正統中偶彂狂自云我允炆之後合為爾䓁主人行白縣
鄭氏諸生死挽之得免遂不留令之去而帝左腋有痣初
别鄭時留龍網為記走住福州雷峰寺三保下洋過之泣
拜扵地為之摩足帝微嘱三保舉事泣對不能别去後徙
廣東某寺曾植一荔枝于庭偶布政使有子遊寺從者摘
荔枝許小沙彌争之被撻帝曰語若父我曾看頋來子
駭歸語父父乃迹之果帝立縊其子死来謁帝矍然何至
是遂他之一云金川開門帝倉猝不知所出一官捧太祖
遺篋出自奉先殿曰曩受命嬰大難乃彂彂得楊應能度
䐑一及僧衣一程濟曰嗟皇祖預為陛下地矣可奈何立
召主錄僧溥洽為帝薙髮及舉火帝從水關出外廷傳帝
崩火中濟從亾初入蜀旋走滇南往来貴州諸𣑽刹後聞
建庶人淂釋出自滇南呼寺僧曰我朱允炆也僧駭白官
府迎至籓堂南面趺坐地嘱請骸骨歸帝鄕官以聞英廟
許乘傳至京住大㒷隆寺有司欲以皇禮見則在廷無識
帝者太監吳亮昔曾入侍上命與諸監並立帝所帝獨瞪
目亮若忘之乎亮惧不承帝曰猶記汝嚙棄臠扵地此某
殿事亮伏地哽咽不能荅退復命輒自經死上乃扶帝兩
向號為老佛以天年終或曰葬西山不封不樹一云今葬
處豊碑現在碑題六字曰天下法王之墓一云今貴州金
竺長官司壁題二律係讓皇手蹟一云今武定府龍隱山
有獅子巔孤峯入雲兩石相抱處相傳帝尝跌隱于此一
云横州南門之壽佛寺相傳帝遁居十五年楽居善者係
禮部郎中章之父嘗徙夀佛一夕復遁南寕陳步江一寺
中為人所覺乃出赴京一云杭州錢塘之安溪有東明寺
相傳惠(宗)常潜此厠制如樓葬西山題天下大法師之墓
一云雪菴和尚即属葉希賢亦名希善又名暨與程濟扶
譲皇出走住巴縣某寺一云提學黃潤玉行部田州遇讓
皇皇云胡渶名訪張中寔迹我縦我入蜀一云馮文所嘗
遊黔西永洪菴菴在萬山之中其僧徒相傳譲皇潜此三
十年尚有墨迹留存獨王守溪茟記有云䘚于禁中一語與
正統五年楊行祥事彷彿前云闔宫㷊死或傳云亡且云一
僧不避道向廵方献流落江南一律又似行祥得前詩冐
惠廟出者最後史仲彬致身錄誣詭益甚按吳文定寬仲
彬誌墓未嘗及此余有十六辯曰帝子出走何事而五六
十人聞之後此無一敗疑一鬼門可出水關何必復導疑
二金川既啓廷臣驚惧不知所出在外小臣安敢遽入大
内小臣能入而帝不能出疑三兵勢洶&KR0901;此何時而神楽
道士惓惓夢中之言艤舟待命疑四且二十二人信宿王
昇處也疑五遯野亦多人而必以為盡與帝周旋疑六亡
名者必誣之以名疑七仲彬家吳吳之人無蹤跡取功名
者乎疑八得相聚疑九革誥敕亦早此係&KR0647;案而邑丞之
但身臨史氏也疑十既疑仲彬匿帝必大索能哂而去之
疑十一期襄陽胡遂弗後疑十二一再迹雲南必晤帝疑
十三帝既目善冠盖而萬里復走仲彬者再疑十四豈不
聞胡濙之出又奚乎天台疑十五間關晤接無他言而瑣
及所獻疑十六
按出亾之說傳二十有三豈無一真唯傳二十有三乃
信無一真也真則一而已矣即譲皇之謚夲自遜國二
字來此實錄之後史家不淂已分例遜國以與靖難埒
秉筆者不免說謊數百世安之却遜與譲之義猶然為出
亡作觧也出亡無其實則宜升毅廟之謚先為惠廟尊
稱曰烈而聽讓之一字以属代廟似頗有合夫代廟初
實不譲取&KR1018;後世而確未嘗争之于先宮中不聞一語
示怫迨監興安敢公言𣸪儲則内既無防于謙為最信
用不聞榻前一語及私且並無馳諭多助之舉總以母
命称尊及𣸪辟後有亡兄為之却好便作一謊曰讓猶
之為太宗作謊稱文皇夫不争乃曰譲與尚武反曰文
猶彼上矣
永樂逸紀
燕王初作難苦無以為名託云欲清君側不足以勇士怒
及兩勝後凡從耿李北征陣亾士䘚譲皇有詔這孩兒每
不肯用心厮殺以致敗衊子孫勾𥙷入伍茹常以勧太宗
借此示恩曰自古死王事未聞反以蒙罸諭俱復其父職
死亦免其徭
靖難兵南&KR1328;江口有鈕阿卜者燕山衛䘚也怯戰夜泅水
至南岸欲遁還吴遇遜國粮舡駕舡者率老弱阿卜乃大
言燕兵百萬至矣恐被執作恫愒倖脱老弱震問如何遂
曰從吾言可得生否無噍類矣乃駕舟北迎敵金川門開
擢阿卜指揮使
燕王舉兵諸䆠侍勸北兵直搗京師遂以得國功之所由
勢遂不能抑制于是各差襍見先是洪武中不任中官又
建文初諸理學家持不近刑人義太過此軰無由淂志遂
消息燕積之不收不二三傳國柄下移不可挽
永楽无年四月諭中外文武群臣治國必審用人或取諸
亡國或錄自仇讎唐太宗用王魏房杜可鍳也尔文武皆
皇考舊臣何嫌疑之有其各共乃職
通政使趙彛引奏山東男子獻陳圖者上曰自古用兵出不
淂已仐宜休养斯民修礼楽興教化為久安長治計此軰狂
妄希進用急逐之承天門遺木牌有寳鈔提舉司五字無
姓名條列本司不法數事上曰此小人假公法报私怨毁
之今後有此勿問
二年諭侍臣吾用一人退一人必使天下知之所關勸懲
者大頒詔外國八人行二日矣給事孫璘密奏八人素非
誠實上曰既去廼言前胡結舌是在人主用之何如叔孫
通在秦則偽在漢則誠裴矩在隋則佞在唐則忠非兩人
也尔所言慎勿泄會觧縉䓁呈大學正心章講義上諭好
楽最能害治人君但于宫室居處衣食玩好無所增加天
下自然無事又語縉朕可否庶務或有失中尔等宜直言
無隱自古敢為之臣易求敢言之臣難所以王魏之風世
不多見
殿試李衝以曾棨榜進士自陳洪武中父死扵法不當違
令干進上曰古聖人亦有罪其父而用其子者但能改父
行可以盖愆朕不尔罪邊衛軍士凡犯流徒慮有棄难易
故犯以希他徙者䛇止許從法科断仍留原衛戍守十二
月却介休民所獻五色石曰此小人倖進也數年民困未𣸪
寕𣸪以此官府求一物則百姓受一害况此石饑不可
食寒不可衣湏之何為
三年上諭吏部蹇義銓選之職但當㩀理不當任情理以是
非為准情以從違為工又曰用人用所長才優者使治事
德厚者使牧民有才不必皆君子有德定不為小人慎之
四年御左順門早朝畢召六部堂上及近臣諭曰比事多
午後稍暇卿等從容陳論朕亦有所就商偶論及壽殀曰
此只勉其在已者以聽天韻子令名無窮豈不是壽間語
胡廣為學不可不知易易在變通而不失其正學士武周
文初藩府臣論易尚有拘滯處宜虚心以玩之纔有淂力
五年上与廷臣參酌政事不覚語煩坐久或以飬氣為言
上曰簡默非不善但天下之大利害所關言之不能不盡
且不如此不足以盡群情
六年封海神靈惠夫人林民從民間訛傳也所在既立庙
許海行者淂以時祭祀稱天妃其祠扵京師者以先皇帝
配享
七年上行在北平以冬氣嚴凝群臣奏亊久立不堪始定
常朝御奉天門行叩頭礼畢移御右順門内便殿以次入
奏事其朔望朝如常儀許十一月之朔必行後弘治初尚
書王恕請曰御便殿謂正統以来每日止一朝片時恭對
未悉机務必遵永楽七年之例為可
上以皇太孫有大略令講讀之暇兼通武亊諭兵部尚書金
忠選民間子弟勇徤有材藝者充太孫随從太孫演武于方
山以侍郎儀智老成正大直言不阿令侍太孫講讀十二
年令太孫随征瓦刺使習行陣諳將土劳苦
十三年貴州布政使蔣廷瓉言去年北征詔至思南婺川
縣大嚴山有聲連呼萬歲者三礼臣率群臣称賀上曰高
呼山谷空虚相應理或有之廷瓉既以此阿朕大臣不能
正其非且(勸)娟乎
十四年壽星連見礼臣請表賀上曰政平訟理國家清明始
可称賀冬礼臣又以金水河太液池冰凝具楼閣龍鳳花卉
諸状請賀不許
罷海子及西湖廵視官水自房山注海子經皇城凡三十里
向禁溉至是弛禁輟巡視與民共之
禮部祠祭司郎中周訥請封禅刻石紀功吕震贊之上曰
今天下雖無水旱疾疫間聞有郡縣上奏便惕然于中且
聖經不言封禅汝欲朕為之乎
十五年八月甌寕人獻金丹及方書于行在上曰秦皇漢
武為方士所欺乃又欲欺朕金丹令自食之其速燬方書
毋惑人
十六年礼臣震以耀縣民獻玄兔請賀不許
十七年諭武臣國家盛衰存亡未有不係扵武備之張弛
宋與勝國強弩之末可為&KR0907;鍳汝等爵禄與國家休息而
比來紀律廢弛隊伍空虛軍士逃亾悉付不問甚至通同
有司受賄賣放一有緩急何以應調廢職悮國不小
令郡縣考滿至亰選其諳逹治体者姑于六科辦事各言
所治利弊仍著禮部尚書蹇義䓁誡之曰扵今不言他人
言之安所逃罪戸部人材高文雅言率直陳瑛請罪之上
曰草野不知忌諱苟有可採勿廢
二十一年礼臣震同胡溁進瑞光圖且言太嶽大智神光
及榔梅灵芝之瑞請賀不許
二十二年中軍都督府咨送習吏事監生七人于礼部上曰
吏事末也誠窮經博古逹于脩己治人之道于吏事何难令
還監就學由科舉進仍諭六科辦事二十人曰諸生當念
何以母負厥職使人求而用之上也而求用于人下也其
勿萌僥倖
洪熙逸紀
仁廟為太子時好學尊儒嘗致書贊善王好古有云今晨
覧卿為余所改之詩真有益于日新但卿疾未瘳未及存
問日見優煩豈上古優待高年之体乎憂卿年邁余為學
有日似卿朴古苦口者百無一二趁卿康徤弼我洪業併
望薬石之言嘗侍文皇御座問講何書荅曰論語和同章
上問自古君子難進易退小人則否奈何對曰小人矜才
便無恥君子無欲自守道然則何以小人之勢嘗勝對曰
明主在上彼常勝者不勝矣彼小人必無倖用之日乎對
曰小人之豈能盡廢湏時警飾之不使有過上喜語
黃淮楊士奇等其動輔之賜聖學心法及務本之訓
洪熙元年上以災異屡見進言者寡嚴諭文武曰比因大
理少卿戈謙所奏過扵矯激朕一時不懌廼群臣迎合朕
意交章責其賣直請置諸法朕伹免謙朝恭自是以來言
者緘口朕扵謙不即含容方負愧咎尔諸臣何遂以盡言
為戒今後各宜蹇諤庶幾君臣相與之義随令謙朝參如
故更勉時會冬至賜贊善王好古以詩有曰清朝盛文治
輔德資儒耆念子筯力&KR0786;趍朝諒非宜賦詩有佳致納誨
多良規𧺫予淂深趣懷懽浩無涯新陽屇初復况此澄平
時酬劳貺尊酒庶以介期頥
以鄭府審理俞建輔言遂諭禮部各省鄉試令有司体訪
必通今慱古行止端詳者許令入試所試手為標䟽議論
切實者方為中式戲語諸臣使朕應舉可算一状元天子
監國時被譛每語楊士竒天可欺手頼至尊聖明猶淂至
此既而曰吾盡吾子職而已
方視朝見楊士竒入語左右新華盖來必有說試共聽之
士竒奏恩詔甫下廼見惜薪司傳旨山東棗課八十餘萬
為宮中香炭之用民何以堪上曰朕煩劇中随手應之不
暇致審其减半行
宣德逸紀
帝為太孫時太宗營天壽山或去步輦徒步仁庙体肥有
足疾随行屡蹶内侍扶之漢王高煦曰前人失脚後人把
&KR0632;太孫曰只怕還有後人把滑語近机鋒
帝有睿才書藝風雅光大愷惻允哉太平天子之言旨興
豪舉雖内侍小臣不嫌倡和問為微行或称為英國公家
使或称較尉閗鷄走馬圓情鷁首往往涉略尤爱促織亦
豢馴鴿萬姓頗為風俗稍漸華靡然此其餘才性明断不
廢政事時有常中孚者出身微初為廵檢自言得異術能
煮金凡寳玉噐有損能𥙷之因幸人以進輒駖之輙授吏
部郎中之秩
宣德元年天氣向炎上向侍臣誦聶夷中鋤禾日當午之
詩旦曰朕八九歲時寫倣是詩皇考臨視曰觧否朕以稼
穡艱難对皇考喜今宫車不復矣掩淚移刻
尚書蹇義称漢光武不以吏事責三公上曰功臣概置不
用此亦過矣擇其德望才幹者分掌五府可否悉决於朝
廷為淂之又以銓政不良有云一事得人一事理一邑得
人一邑安推之庶政逹之天下無二致也以言貌求其&KR1284;
藴盖難
上以懷柔知縣卲原亨奏自黃花鎮至紅螺山去天壽山
遠盡弛樵採之禁以便輸官柴炭因曰材木易竭勿傷其
夲可常資用
釋義勇衛軍閠群兒等死罪初群兒妻毛氏有滛行李宣
告群兒掠其妻毒毛恨誣首其夫与宣䓁九人為盗御史
按群兒宣䓁大辟給事中李庸以聞覆勘被盗之日群兒
適他事有㩀上諭左都劉覌曰昔隋煬帝同日决二千餘
内六七百人坐誣服豈不冤地下其戒約諸道勿怠
二年策試中式于奉天門上諭儒士取于鄉素有定論朝
廷復辨其官才貴乎寔濟唐虞之世亦尝敷奏以言但負寔學
者言多剴切無真見者語多浮靡全在激勵成就之又御
門與侍臣語大計謂宋之兵力足以混一而燕薊終不復歸
中國何也侍臣對曰昔石晉以關南諸郡賂契丹飛狐以
東重關複嶺為胡鹵所有宋無險可據用兵誠為不易上
曰進取無可乘長如開寳淳化之時練兵以偹亦足鞏其
門戶何熙寕以至宣和小人酷用事并中原棄之
臨晉縣學生員入學甫五閱月御史考彂充吏上曰人雖
上智安能五月有成且年未成童豈堪吏事職官考績黜
陟亦待九年何不近人情如此嚴飾御史而還此生于學
雲南奏新興等場煎辦銀課其礦夫初令大理衛軍士充
之繼取征交趾又于各衛撥𥙷詔以屯守為急罷之
工部尚書吴中奏製造御用物料請買于民間上曰漢文服
御帷帳無文綉史稱恭儉朕飲食噐用當從朴素就庫藏
所需足矣
三年上閱皇明祖訓謂侍臣自古創業難守成不易是編
歴六年始成所謂創業而𥙿守成之計子孫奉此豈有過
舉然亦賴卿等匡書云監扵先王成憲其永無愆亦古昔
賢臣之以告其君者也
四年寕王權奏祖訓分藩但以親親次第無有品級又靖
江王府將軍與諸王同班不論品級異姓相見行君臣礼
上復書大略謂鎮國將軍以下逓有品級靖江世子与郡
王公侯文武相見礼儀或荅拜或坐受道遇或讓左或控
馬側立各随品如所云行君臣之礼是教亂也往者&KR0647;煦
有所妄指及被執以洪武諸司執掌示之悔已遲矣予以
示文武大臣咸謂来諭徒此為名耳
不碩王先之
時有献歷代紀年圖者上覧之歎曰唐之後不五十年天
下五易生民之祸矣國家創業垂貴以仁厚為根本
不然周世宗英武可幾長世而不能者根夲缺也因以漢
唐傳世為証
大通關提舉司吏文中負俊才能自為風氣淂罪後詣闕
自陳臣中廣東儋州昌化縣人永楽二十一年鄉試中式
病未及會試繼丁母憂乃以違限充吏状望聖恩矜念上
令覆試得預禮部下科
免宣府十七衛軍士歲辦柴炭初都督府所供柴炭役
及邊軍上以陽武薛禄言至九年盡行禁止
上覧史至傅卜之事太息曰君臣相遇豈偶然㦲水流濕
火就燥感應之理固然然由人主窹寐良弼之切不然漢
文以夢得鄧通光武以䜟用王梁亦豈無誤搃之善心生
則明慾心生則闇武帝以田千秌為賢玄宗以李林甫為
賢其知人處未講也
襄城伯李隆獻騶虞二出滁州素貭黑文上引太宗之言
為法且曰禎祥之興必有寔德庶幾副之朕薄德勿勝免
賀
居齋宫諭楊溥朕厭䛕詞直言無隠是所頼也
五年侍臣言漢高祖大度唐太宗英武宋太祖仁厚可頡
頑上曰唐宋開國權力襲取兩太宗慚德尤多漢与我明
起布衣漠礼制缺略明以文教為先成功文章遠過扵漢
嘗論商周似乎&KR0647;取契敷五教稷播五糓功德非常後世
宜享其報至扵長世則在後人順守之又論省官欲以唐
太宗所定七百三十員為法曰清心乃省事省事可省官
上嘗謁陵還昌平東郊遙見農者以數騎往視之下馬從
容偹詢稼穡之事因取其所秉来三推之耕者初不知為
天子中官露之咸驚伏泥中拜上顧侍臣朕三推力不勝
况終歲此乎人賜鈔六十錠已所經悉賜鈔八月日當食
雨不見礼部請表賀上不許曰君子之過如日月之食京
師不見四方必有者天可欺乎尚圖脩省匡我不迨
上以光禄奇官窃减外彛供給令刑部施嚴治之且曰勿
謂飲食細故不關大體昔華元殺羊享士羊斟不与遂致
喪師勾踐投醪于江與衆共飲又乾餱之故所係非小
七年上語侍臣人才遭際為难漢唐初造如三老董
泰山道士徐洪客不見用而䔥曹房杜未必間世之才却
藉以成功上行邊登萬壽山廣寒殿歎曰兹山兹宇元順
帝宴遊之所果能如其世祖知人善任仁宗之恭儉勤率
何至為吾祖宗所有嘗觀宋史謂宋之君誠失之弱當時
將帥雖才亦不淂展大抵小人扼之武事何由足展
隆慶衛指揮同知袁泰等奏夲衛原同知李景堪任夲
衛指揮使上不可曰唐自中㵩威權不振河北將帥皆
由軍中所立此軰且欲效之乎泰聞之憬
上與學士楊溥論淂人溥對廣延攬精攷課諸法上曰
此尚非夲論夫濁其源何以清其流必勤學校董師儒
然後服官庶几無負
附記上御製廣寒殿記有云萬歲山在宫城西北隅北枕
居庸東挹滄澥西挾太行嵩岱並立乎南大河横帶扵中
俯視江淮一目無際寰中之勝㮣莫加于此因述文皇帝
明諭云建文嗣位信用奸回戕劉宗室兹城孤立一髮引
千鈞矣頼天地祖宗之佑安其危而存其覆汝將来有國
家天下之任近思吾言遠不忘聖賢之明訓詩有賜夏元
吉賜張夲賜胡濙賜馬麟賜徐升拱賜楊荣賜孫忠者過
史舘有云蕩蕩尭光四海巍巍舜德重華祖考萬年垂紀
乹坤六合為家其餘每題錄採佳句花朝詩有云䓤䓤佳
氣藹山河大地無塵海不波此時三農皆舉趾東阡南陌
鷄鳴𧺫丁男把菜婦女饁齊力欲教田畯喜重陽歌全錄
歌曰初霜授衣鴻鴈南飛長河水清直見底雲静四山開
翠微轉盻韶華属重九風落梧桐到楊柳家家歡聚賞佳
辰弹筝擊鼓傳芳酒時菊紛開五色竒𬗋蔓香壓珊瑚枝
摘萸把菊各相况長共仐年仐日期深居九重重民亊楽
民之楽同民意却憶去年此日正秋高左仗黃鉞右白旄
東巡邊陲斬&KR0647;虜束縛醜類如猿猱搜剔巢穴無遁逃倒
挽銀河洗腥臊成武功班師旅六軍意氣凱歌盈路即仐
戢戈&KR1060;矢天下寕纖塵不驚八極清况值年豊百榖成西
登瓊島一長眺胸襟宇宙同高眀世傳觴菊令人寿太液
應當釀為酒滿泛黃花作酎上奉聖母齊天萬萬年下飲
臣民共悠久招隐詩略曰吾觀天地化育功四序五行分
任之軒轅尭舜致熙皡亦有六相兼臯䕫君臣師濟自往
古大厦豈是一木支長林大澤高丘巨壑豈無懷抱才德
者瀟散幽閒楽其楽天之生才將有為豈使獨善而無施
彼不輕施吾將致之屡下求賢詔眀珠寕無遺中夜有懷
𧺫待旦劳心咨求忘日晏嗟尔賢人何劳空谷有莘幡然
𧺫畎畒傅巗何尝終版築磻溪白首還鷹揚卧龍亦復興
南陽歲旱人間望霖雨大川利涉如舟航黃金如山築高
臺待爾為詠薹與莱母為令我悵望思难裁春望有宇宙
無窮生意在山川滿目照人清之句上林春色有物意皆
含春意天心允合吾心之句喜雪歌略曰天地平鋪皆一
色光輝未數瓊瑶白四山蒼翠不可尋但見凌虛聳銀壁
嗟余菲德居九五爕理功能寄承輔舉觴偕楽拜休祥永
念皇天與皇祖祖德詩始于淳皇以及太祖皇祖皇考叙
述為詩九章以詔後世猗蘭操有序操曰蘭生幽谷兮曄
曄其芳賢人在野兮其道輝光嗟蘭茂兮衆草為伍嗚呼
賢人兮汝其子輔又山水圖歌送長春真人劉渊然者序
云事歴四朝闡玄元之妙著感通之理朕重其去也因取
孔子仁知壽楽之旨援茟作山水圖賜之而題詩其端寓
所以睠厚老成意萬歲山丹桂秋芳歌全錄歌曰秋涵太
液玻瓈碧倒影空眀秋一色梧桐楊柳欲迎霜紅歛芙蓉
澹不芳万歲山前万樹桂聳特凌虛出烟霧連卷夭矯勝
虬龍翠盖蒼惟藹紛布開花又妙如黃金綴粟攅珠浥晨
露雲消六合澄無際但覺天風滿大地夜中晏坐廣寒宫
俯視山河邈人世舉酒酬姮娥今宵玉鑑何嵯峨喜雪歌
又云万幾之暇坐九重豈不自足鮮與穠一念所重存癏
痌荷戈披甲防虜戎况復懷此為忡忡惟時預兆年歲豊
滋潤牟麦消螟螽騰欢溢喜畎畒農皇皇寳命承昊穹明
明大統紹祖宗頋慚菲薄恒省躬夙夜兢業持寅恭在廷
文武卿與公恊勤匡翼爕理功相與共醉楽時雍早朝詩
全錄曉月流輝炤衮衣九重曙色尚熹微禁鍾纔啓群仙
集韶楽初鳴彩鳳儀柳外祥飈随雨盖花梢香霧護龍旂
鷄鳴美詠傳千古誰羡陽和者稀上林冬暖全錄蓬島雪
融瓊液㻔池水泛冰澌曉日初臨東閣梅花開遍南枝其
他賞菊詩除夕詞玉楼春玉簮花賦西山晴雪詞脱布衫
帶玉楼春梧桐秋雨吟幸史舘重陽詩四景綠竹引大哉
皇言無不寓敬天勤民至意三百萹未必皆出天子腕下
以列諸雅豈有遜焉
正統天順逸紀
正統十年登科錄改天為䒶字于是景泰中内閣謝表嘗
以管窺霄蠡測海代天字本于北朝周宣帝自称天元皇
不許人有天高上天之称又宋宣和中丞相蔡京用給事中
趙敏䓁奏凡世俗有以天字為名称者悉皆禁革諸臣方
天任改大任方天若改元若甚至承天寺亦改仁能寺遂
至正德中郎中方天雨參議倪天民御史劉天和俱刪腰
名内外紛紛明年劉瑾伏誅禁弛
三殿初成上御正殿受賀鴻臚官誤贊五拜儀彂之上
曰今日吉期少拜不可多示有餘何不可竟不問
劉太卿棨尝言英庙淂返駕更自有由具述也先之母係
蘇州人被擄也先之父嬖之生也先土木之難幾且不免
母謂也先吾故君也以臣弑君不義跪且泣以請也先遂
從之按棨在内閣掌誥勅四十餘年豈無因作此大謊存
攷
設西厰初以審鞫妖尼之故遂專任汪貭察奸百戶韋英
爲貭鷹犬恣甚御史黃本被撻左都御史李寔与韋英結
爲父子文官被窘辱無算于是尚書以下人自危内閣
商輅䓁與六部同日䟽貭年幼不識世務及韋英奸悪上
即日革去西厰
土木之变傳國宝璽已失天順初孛来近邊石亨請襲耴
之李文逹賢以為璽係秦皇所造李斯所篆亾國之物不
足貴勿輕動兵帝曰然遂出賞安之
上每日五更二點𧺫齋㓗具服拜天畢省奏章部决訖復
具服謁奉先殿行礼畢視朝退至文華殿与大臣訪問
商確復省章奏訖回宫進膳後從容游息至申初復閱章
奏暇則听内政至晚而休若母后處每日一朝或以兩日
寒暑五日一朝左右問上奏章何必親覧閣擬亦可省得
又云至尊過劳亦可稍息上不然之定規晷刻不&KR0786;且曰
怠荒之害雖悔莫追
皇親會昌矦弟顯宗犯法上日法之不行自上犯之姑免
顯宗以家人抵矦為弟乞恩不允礼部郎中李和凂一釋
子通權貴求為侍郎上以李賢王翺言必不許又曰景泰
中凡用人今日陞官明日遄行非例夫文武遷轉未嘗接
言上下之情不通安能綜理
上因奪門諸人不便各邊廵撫姑盡去久悟不便之故立
𥙷都御史各邊之缺時任用大臣無不與文逹細酌可行
上召處士吳與弼曰朕頋問文華殿以重之擬以左諭德
之銜与弼初見不能對但稱病不受官上再留之賜文幣
羊酒舘之復加温諭与弼以伊傅二字在勅戰不能勝辭
益力李賢曰三辭不允亦宜姑受以荅朝廷至意上復傳
諭与弼受職後亦不相拘听其自在秋凉欲歸朕不固留
禄其終身不亦可乎終不就下賢之礼自国初礼聘秦元
之䓁至此再見惜与弼所學謭鄙徒負盛典絶後世徵聘
之寔用悉本此
上于章奏苦左右干預無如何私召賢商之勸以獨断上
曰朕獨断不如所請率形辞色惟卿執沮之彼必奪扵公
議賢曰臣若府怨是激之也陛下灼知不可大都不行漸
可以己
時官校輕出害人上語文達今後非大故重事不遣鷹坊司
内臣奏乞採獵上不許固請上曰即出不許擾害州縣朕
遣人密訪勿自取戾内臣以上言徒恐之也每入境有司
惧其威歛之于民聚禽而献之復命上果訪得寔數各杖
而黜之
上嘗語大臣朕親政專勤進膳随分未嘗㨂擇去取衣服
亦多随宜雖著布衣人不以為非天子也又曰如鐘鼓司
承應除時節奉母后外亦不輕舉閒則者書或觀射又曰
朕雖極暑曾不揮扇即宫中亦不令人職此雖極寒沍不
近火亦不披煖耳且防眼熱
景泰逸紀
景泰元年勅定迎太上皇礼儀一礼部堂上官一員龍虎
臺迎接一錦衣衛堂上官一員帶領官校執丹陛駕并抬
輦轎居庸關迎接一光禄寺差抬酒飯至龍虎臺及清河
二處迎接一各衙門官至上城門外迎接行叩頭礼一總
督并各营總兵官俱扵較場門口迎接行叩頭礼太上從
安定至東安門外于東上北門南面坐皇帝出見畢文武
百官行五拜三叩礼畢太上由東上南門入南城大内嗣
奉旨居庸關裏接用轎一乘馬一疋丹陛駕只扵安定門
裏接諸臣子奉天門面奏㩀唐玄宗灵武例上皇至咸陽
法駕迎望賢楼上皇在宫南楼粛宗紫袍望楼下馬趍進
拜舞扵樓下上皇下楼抱帝泣觧黃袍自為粛宗着之粛
宗伏地頓首固辭上皇曰天數人心皆歸扵汝母辭粛宗
乃受此良規宜效若迎駕安定門失太簡使外彛無所覌
瞻亦恐宗室不無輕忽大礼缺遺與情&KR1018;議特請重定礼
儀奉旨鹵情譎詐未全憑信恐以大礼奉迎或堕賊計但
淂大兄入城親親尊譲之礼朕自處置東安門朕先行叩
頭礼随至南城便殿太上升座朕行礼畢文武宫員以次
行礼况兼太上傳言迎接尤湏簡略悉遵朕命再不許紛
更召
成化逸紀
成化四年午朝吏部九卿李秉等俱失期聮名待罪上曰
尔䓁常勤政勉朕兹奈何羣怠衆慮大譴曰既引罪宥之
十三年雲南廵撫王恕以駕帖不行關會具䟽時軍丁盧
安䓁逸外彛脱還詔刑部郎中鍾蕃錦衣百戶宋鑑即訊
忽百戶汪清𣸪齎駕帖行事按例駕帖下有司禮監印信
該科掛號各門照出恕以駕帖不合例又錢能䓁交通外
國撹優夷方之事兵部奏行方在會問不敢狐疑奉行詔
下所司䆒之上性仁爱偶刑官錄囚歲上牘上覧之雖當
&KR0794;宴時必為動容或至廢箸以手抵牘云便与法司說少
緩之無妨
時内臣用事涱甚南給事王等率同官上書言五事其
五保全内臣如王振曹吉祥事敗雖欲呵護之不可淂也近者
大臣或行叩頭之礼或尊翁父之稱因而鬻微賣官擅作
威福今後内臣不許𬋩軍𬋩匠置立田宅其家人義子悉
令彂回原籍仍嚴交結之禁凡大小政事与舘閣大臣計議
断自宸衷俾宦者獲享久長之福上嘉可不能行
二十一年九卿大僚以灾異各陳急政吏科給事中李
俊䓁直指近倖干犯大臣不職今一監添設一二十員或
一事參内官五六七軰以政分布藩郡總領邊疆授引
憸邪投献竒巧如梁芳陳喜韋興軰大臣如廢謙張鵬艾福
杜銘李本劉俊張鎣田景暘張瑄尹直李温軰或老懦無為
或清論不愜而方士道流如李孜省鄧常恩継曉軰左中外所
切齒有旨梁芳三人姑已之殷謙䓁脩省孜省常恩䧏職継
曉為民御史汪奎以上意未决𣸪䟽継曉密結梁芳它懇罪芳
追奪継曉度牒斬首西市以謝天下且言亡命負販之徒工藝
方術之軰通行傳奉至通政太常鴻臚錦衣中書文思䓁官
太監頋恒有何勲劳而其姪五顧濫授錦衣李孜省緣事之
吏也有何才能而擅要通政宜令所司究革以杜冗濫奉旨各
誤事官不宄継曉齎去度牒追取繳進
上視朝有男子行東闕門號呼御史于壁劉規䓁執之以詔
送錦衣衛已而坐璧規擅執謂當奏令守御官軍奉旨拘錄
此必守衛借以卸責上不及察且待奏男子匿無可迹也
上扵宫北建祠奉祀玉皇所用礼服祭楽舞一依郊祀製
造更製桑章令内臣習之大学士商輅䓁奏罷之
晉府嫡長子竒湒奏乞存留先王時私自净身二人在府任
使上不許即以其人送亰仍通行各王府及兩京公矦駙馬伯
家凡有净身男子即送京母隐違者罪之(六年)
和勇迤北人永楽中祖和寕王欵𣸪叛宣德中為瓦臘脱歡
所殺王子阿卜只奄窮從歸命授都督勇襲指揮便以塞外積
功歴左都督成化十年封靖安伯食禄中府弗提衛都督
察阿奴奏進海東青上曰此䓁野禽易令人蕩心畋獵有
司其即却之自是免遼東人参及薬材五味子都御史有
奏上曰建州女直頻年入寇民不聊生且多被掠如奏事
寕之日例行
弘治逸紀
孝廟登極之時有掌酒内侍適携弄兒入禁俄傳帝至惧
猝投之酒甕糜死為同軰所訐或以初踐祚乞恩帝必誅
之
上少育仁壽宫奉王太后謹一日上方&KR0808;兩召方𧺫太后
勅門者勿入上跪謝繼之以泣良久免視膳勤太后减進
温辭加餐久弗弛
坤寕宫灾親扶太皇太后避便殿太皇崩宫中行三年喪
日不去絰帶痛生母紀妃無辜被鴆每歲建齊醮未尝不
泣下間號失聲
太監王禮求廣東採珠之命上不可因中官借外戚金夫
人而重之㠯皇后苦請上出藏珠賜后誡禮再犯不赦矣
庚申六月西安郵縣道安里一車士毛志學偶于泥水河
淂玉璽方圍一尺四卄文曰受命于天既壽永昌廵撫熊
翀以献以上不好夸弗賀
初憲廟爱松江所造大紅細布盖名布寔細絨為之者工
繁歲額千疋帝在東宫曰此布疋數文錦不以易謝不御
及正位革勿上
會重陽上口占半聮索對曰仐朝重九九重又過一重陽
䘚不淂其偶
上悪閹寺專權意令各邊分泒粮草俾有專任授簡吏部
尚書屠滽填奏滽不能承上親定之戶部倚郎統千里參
政都指揮各統數百里自大同宣府抵寕夏溪山險阻某
處宜搭木乘渡某處宜作梯飛輓&KR0790;筭井井如在目中
上勤政每日晨朝遇雨乃免諭有事衙門堂上官由廊廡
升奉天門奏事或趍&KR0632;地不問奏夲或差錯一二字不必
紏弹經筵講官失儀尤加寬慰
上召都御史等問外事都令廵按御史勘报彼衙門權重
任喜怒顛倒是非將奈何今後務揀老成有識量者母輕
用新進之人傳與各御史知道
大學士劉徤曾薦現任副都劉宇上不荅徤恐上聽不真
復高聲言之上竟不荅他日語劉大夏戴珊劉徤儘可与
計事伹其門下人太襍不言其人隱指宇也宇稍自歛後
于正德初大壞朝政始服上知人他日工部尚書李某凂
近侍曲行譽上兵部劉大夏語及大夏不荅復大声大夏
復不荅上曰朕知之未真也或云可用故耳困礼監陳寬
奉命㨂選㘴营内官上令劉大夏預辞非例上曰若慮他
日中害朕在何妨適太監岑璋者恃寵不欲預選上頷之
矣乃諭大夏倘岑璋不至為按以法大夏曰聞已有旨朕
語未嘗傳出𥙷本何謂有旨及期璋果不至大夏与寬合
奏墇怠事内批夲當拏問姑饒這遭璋惧
上嘗召大臣幄中問諸數政俱已裁定然未有及内府事
者上曰内府事獨苑馬光禄湏朕親理因命科道官及之
令侍郎以下往清二寺裁减浪費每寺月省十餘萬又曰
天下有司不淂其人所議行皆攵具無实濟湏令吏部擇
之扵先廵按御史核之扵後必得其人人受其福而後可
七年海南&KR0595;有輸米其國而舟覆者舟中零活漂至依都
(海中地名)為巡海官軍所獲以聞上令給衣粮舘伴遼東示以
歸路彛以廢命不敢歸詔令通事二人送之仍敕其國王
原其遇風不致深督
内監䖝蟻房虎豹犀象各有職秩有品料如虎之將軍象
之指揮䓁夲扵唐昭宗或衣猴以緋随班行礼名曰孫供
奉又齊後主馬犬承應有儀同郡公䓁號孝庙諒隂節冗
恐縦異物傷人但令絶食自斃可縦者縦之
后家張氏横侵民田上令司礼葛敬及大理官往勘不直
張氏敬𣸪命后大怒上亦佯怒佐后輒微語敬勿外露后
意出帑金百分賜勘官曰壓驚
進士潘鐸有䟽久不下鐸虞不測忽宣鐸將善諭之鐸悮
稱病同官為代鐸具奏上曰鐸䟽字樣多錯係不敬朕若
批回話恐挫其銳可傳示之
嘗御文華殿召閣臣徐漙劉徤李東陽謝遷許令公議批
詞乃以次陳奏上或更定二三字或刪去一二句批畢彂
行東陽謂自天順以来三十餘年間尝召内閣垂問不過
一二語如此始稱吁咈前未有以尚書入閣者自丘濬始
十三年大学士劉徤䓁奏視朝散歸成至昏黑如是稽息
恐四彛朝貢無所觀瞻庶政文移或寝閣况令各邊啓
釁四方荐災尤宜省惕上大嘉可日奏事二次特勤平臺
之召自兹始
十六年召劉大夏以事不可欲与商確恐非卿部内事不便
許卿以揭帖密進大夏力言諸弊上輒已之
刑部尚書閔珪讞重獄忤旨久不下已劉大夏對便殿稱
珪無他上问古何大臣如此大夏引孟子臯陶執之以荅
上頷之明日允珪所擬大夏密奏内臣事久𣣔𧺫不能上
令司礼李荣掖出荣每上稱大夏大夏曰与君蹤跡疎
何有過愛荣曰公當朝苐一人誰不欽服
十八年召煖閣問錢法何以不行塩課何以曰敗時上不通
行難以責下又私鋳多淂不償失上令嚴敕有司又監引苦
扵奏討便行夹帶奏讨有額夹帶無上勑部盡彂諸弊
御史陸儞擬革接逓人役上以舊制不許孝庙明習國事
諸臣盡言尚不能及
上大漸劉徤李東陽謝遷已受頋命帝曰己矣自古云作
善有長年朕自分有心之悪未嘗為無心之悪多有之矣
至此天也時渴甚悵猶錦製遷云何不進勺水内臣曰誰
敢即何不以紗帳曰宫殿高寒上鼻血滿衣歎曰我做天
子不能一口水喫盖上以郊杜感冐院使劉文泰誤以為
傷寒及召御醫徐鎮䟽稱誤醫难治及崩閣臣請加誅文
泰内侍持之獄不决止配遠方或云上憂國用不足尚書
劉大夏曾奏内臣持㩲耗蠧非一從此搜剔國用自足上
入語皇后后洩之内廷諸大璫惧黨尚藥反其治
正德逸紀
正德元年四月上始微行好騎射二年二月勅脩上林院
海子行殿三月取趙福䓁六十三人群育鷹子于内苑捌
月楽豹房不復入大内悦錦衣于永漸習隂道秘戲永矯
旨索回回女善西域舞者以進得十二人上復召永女永
以隣人白回子光之慮事覺致仕三年以競渡龍船為犯
法籍南康縣民吴登顯䓁三家詔民間善眩戲者以聞七
年以賊平賜義子百二十九人國姓朱德朱寕朱安朱國
朱福朱剛皆至都督世襲錦衣衛指揮使而朱採朱静朱
滿朱恩朱規五人米自亾鹵得幸扵上最八年五皇莊五
所九年月上數微行至教坊司觀楽星廟為氊宫以齋
門廡帷幕至於溷湢畢具凡一百六十二間他遊幸率随
之十年三月上習番經被番僧服法王綽吉我些些兒出
入豹房命太監劉允往西番迎活佛率指揮千百戶甲士
千以珠琲為旛幢黃金為七供饋賜鉅萬討勅十年往返
得便宜行處辦錢物十一年嬖都督馬昂有娠女弟係畢
真妻并召昂姬不應昂妹亦疎溺豹房彬導帝竊出遊獵近
郊數馳幸南海子十二年再突居庸潜出還幸宣府即鎮
國公府第称曰家裡過大宅輙馳入或宣其婦女冨民率賂
彬求免時軍士樵蘇不給至祈民居供㸑諸廵幸大率守
臣具膳送行鎮監捧酒廵撫進筯時以駕未至廵撫袖筯會輦
從多廵撫後上需筯急乃曰若我做撫按官决不如此怠
慢終弗罪迎春宣府令女子執毬共僧載轂動毬擊僧首
如是數十車上歡之自宣府次懷来迎駕者定称威武將
軍綵聮千前導上戎服褁赤劍而騎諭群臣衣撒大帽伏
道左以次上紅梵進金花口不得称臣陳羊酒金幣齊声
恭壽威武大將軍上引巵誇曰幸威武手斬鹵首一于榆
河又齊声叩首萬歲賀夜子入德勝門宿豹房十三年夏
因祭陵後幸密雲逐喜峯過湾河以流沙莹意有宝其中
遂有投詭拾称上獲口外七月鹵犯邊勅總
督軍務威武大將軍總(兵官朱壽)討之壽上自称也尋以
有功加鎮國公爵𣸪出居庸歷萬全至大同居總兵葉椿
第稱鎮國公搃兵府改都指揮俊所置二店為酒肆榜曰
官食劵而不償至偏頭闋索女樂于晉府樂人騰妻劉良
女善謳最幸左右淂罪乞劉謳中一言為一咲而觧于
是貴近都擅制徧掠良家子女悦上後車數十日有死者
上不聞也十四年七月寕宸濠反勑鎮國公以後軍都督府
親征寕祸平上彂京師九月宴保定府堂与都御史伍符
為藏䦰之戲再不中投䦰于地使拾之罸十數符醉甚上
乃喜宴臨清為具草上視笑曰慢我甚初劉良女送上脱
簮以為記上馳失之召不至則夜飛舸還載與俱南十一
月至淮安幸太監張陽第漁清沍浦賜左右魚責金帛謝
上或屏侍從徒步入淮安城幸總兵顧仕隆第十二月至
揚州監吳經矯旨言上將刷處女寡婦夜半飛騎呼門駕至
衢道設炬香霧漫天搜婦女破壁壊垣必出之分送尼寺
淂贖者免知府蔣瑶為民請命觸経怒大優上不知也上至
數獵城南幸上方寺令祁周括鷹犬泰州并獵戸百餘大
獵三日得劉良女諫乃止閱妓揚州撫按官進宴却之取其
值至儀真禁屠猪示曰勘得百姓之家豢養宰殺固為常理
但係國姓深為不便為憲行移各府州縣衛所
以小猪上其已畜者送用如違彂邊遠充軍閱
大江幸民昌本家𣸪閱妓半送御十五年迎春南京備
諸劇戲享庙仍用少牢二月上有泛浙歷江湘登武當之意
以送濠械至遂入諸諫用鎮國公鈞帖令王守仁重上捷音
議回鑾受俘漁江口避雨民家夕宿望江樓登金山一再幸
致仕閣臣楊一清第受門闌之歌幸閣臣靳貴弟貴巳故
令番僧繞其柩誦經三匝知府瑶忤鎮守官頸鉄索從事
至淮安都御史䔥闌及總兵官頋仕隆率諸文武恭献賀
功金牌道以花紅錦帳百十上戎服篸花鼓吹入城漁積
水池舟上溺𧺫左右歡呼萬歲龍也龍狎水御躬不豫至
賢得復護衛上偶幸賢茗上問何自曰寕府
上不疑及寕反宦官受寕賄者率指賢賢乃衆數為寕間
者不勝指衆嘱獄司速滅賢口死張家灣
正德中入閣不由翰林者三人内惟楊一清以才望破例
擢用若劉宇曹元皆以阿&KR0647;監瑾淂之
嘉靖逸紀
世廟祀典說略曰惟我太祖高皇帝應天作群以繼羲農
尭舜而君天下傳至我皇兄皇兄升遐以朕為我皇考至
親之子命入奉大統繼承宗祧以主郊庙百神豈敢於理
不當為者而率為之孔子至唐而稱王至元而謚在孔子
當時凡諸矦之僣王者茟削而必誅之乃不体聖人之心
如此我聖祖初命天子崇祀孔子於學不許祀於釋老宫
又除塑像止令設主樂舞用六佾籩豆用十特存其號豈
無望于後人孔子曰名不正則言不順言不順則事不成
何不幸身之㦲于是顔曾孔伋並配於堂上父食於堂
一綱領紊而百目因之墮矣兹朕不得不辯所以防閑於
萬世設有謂朕以位而凌先師寔非原心者是為說加以
申記且有通行非此&KR0790;断力行鮮不以群言或沮
又御製火警或問有曰或問变不虛生必有所召夫宫中
地窄宫人有三四處一房者又不肯相和一人酣睡至火
焚身三鼓廵者急救則三十五房盡燬矣此自醉𧺫非災
變也今下令脩省使事務圖慎美是則可為若夫專譚
禍福務求事應強為附掜隂中古人暗乱人志則自招督
責之過何辭
凡勅諭多不由閣擬率抒長篇于南京脩復太廟之說折
衷于一廟一主良是但令奉先殿香火猶存係正議
御製明堂或問上既稱興献為宗強入太廟又欲以明堂
配父百世不迁而嫌於太宗特尊為祖以便展其私爱略
曰或問配帝為難奉太宗配庶可以服天下荅曰太宗本
時君之遠祖以父近之親尊之是非人道之正䧏祖為親
經所未聞問曰汝盖欲奉考配無乃爱親而不爱祖荅曰
明堂夲義因秋時物成以報即人成于父之義故父配為
正然則一世一易乎搃用周制為凖以武王行礼奉文王
配之而已問称宗何為不過崇上之義称宗祔廟否曰祔
廟与称宗是一行今文臣以祔廟必祧不如專享
也
陶仲文湖廣黃岡人以倉大使當刑假符錄進用免嘉靖中
官至礼部尚書封恭誠伯子世恩以恩例尚寳卿傳習偽書
招聚奸黨妄造方藥進小&KR0636;䓁丹其從子陶倣進九白及
兜肚香袍劉文彬進經騐仙丹陜西鄠人王金獻五色芝
淂幸亦進百花䓁酒三原申世文進天水生元丹武當山
道士太康高守中進三元䓁丹咸託延年羽化為名不過
房中術耳隆慶初仲文伏誅餘奸退匿
絲綸簿久不在内閣蒙閉之患自是日甚正德中錢寕
家搜得題奏夲四十餘件江彬家搜出阻抑邊情夲一
百三十六件司礼監隐情不報夲數百件世庙初此薄𣸪
歸内閣政夲攸嚴凡内閣票過奉旨事件開載揭帖類進
与六科旨意題夲逐日對同盖自大學士張璁遵承之
力
萬曆逸紀
萬曆三十四年御史曹學程以言事忤旨繫獄十年矣例
丙辛之年掌印太監出同三法司並錄號大審時法司敦請
陳矩矩傳太后慈聖意釋之
雲南民變殺内官楊荣上以左右言欲歸罪有司必緹騎逮
治監矩若口淂行勘結局
荣昌長公主与駙馬都尉楊春元反目春元不請拂衣歸
里衆慮不測䘚召還貶令演礼以懲之
萬曆逸紀
竑議始自萬曆戊戍侍郎吕坤以帝鑑圖說例編摹閨鑑
圖說刊行尋皇貴妃鄭氏有序弁其首改鑑字為&KR1688;字鄭畹
承恩茟也標曰大明皇貴妃重刻閨&KR1688;序内有脱簮勸講
繼述仁孝之女誡章聖之女訓云云扵是科臣戴士衡撰
憂危竑議䟦閨&KR1688;之後具䟽明參吕坤假託此書包藏禍
心按竑議有云吕為此書雖無易儲之謀不幸有其迹矣閨
&KR1688;序中直擬繼述先朝母后將置太后中宫何地且云脱
簮勸講母乃巧行媚道從古有宫闈與現任大臣刻書者
乎破格之恩良厚矣五十寳鏹四疋采幣胡為乎來且聞
坤所進金龍命書盛稱三皇子異日或又曰吕處衆詬而
子獨與之何也曰當世名人若張飬蒙劉道亨魏允貞
鄭承恩鄧光祚洪其道程紹白所知薛亨皆稱坤所見極
高夫唐閹執命天子門生宋奸弄權神器宵易仐盟約已
定羽翼己成子韋布之士豈知國家大計後署燕山朱東
吉頓首跋司禮陳矩直以上聞鄭戚畹國泰承恩䓁随有
辯冤續言指戴與樊黨同非聖并請急正青宫以息群惑
所云樊者全椒知縣樊玉衡也玉衡踵有䟽故并及之二
衡坐遣有旨不必深辯至三十一年又有續憂危竑議刻
夲外題國本攸關亦用前憂危或問体略曰或有問于鄭
福成曰今天下太平而先生常不豫何也福成曰此日事
勢正賈生所謂厝火積薪之下豈以儲位尚或未安乎曰
然矣從官不設尚寓他日更立之意大率母爱者子抱以
鄭貴妃之專擅回天豈難事何以知之曰以朱相公賡知
之賡者更也相公倡之誰敢不附矦之門仁義存誰則捨
冨貴而趍死亾然則衆附可數乎曰可文則王世楊等(孫瑋)
(李汶張眷志)武則王之禎䓁(陳汝忠王名世王承恩鄭國賢)而貴妃主之扵内
此之謂十亂魯論所云有婦人焉九人而己正合文王捨
伯邑考而立武王之義也問此數人將胡為乎曰數公人
傑有世揚汝忠則靖難之資取之京营自足有汶三邊扼要
矣有瑋駐保定勤王弗至也有之楨宿衛禁城誰則斬關
入乎問濟與否曰監矩與妃鄭比周上前胡不濟或曰蛟
門無說乎則曰蛟門險賊善規避不身其咎後署吏科都
給事中項應祁撰四川道御史喬應甲書題有萬曆某年
無月日上怒詔嚴緝時閣臣歸德沈鯉主票本頗為蜚語
所中鯉于閣中供設天啓聖聦牌入必礼之不數日錦衣
崔德緝淂皦生光弟生彩按生光原係順天府學生員先
年曾自捏名印造妖詩將以中鄭戚包継志并危鄭詩日
五色龍文炤碧天䜟書特地擁祥烟定知鄭氏乘黃屋碩
献金錢壽御前後署松風狂客題而生光出名作跋臣偶
從郊外貴家庄拾得此詩讀畢痛哭失聲左右驚覺奪去
臣歸歎曰渠家隂謀羽翼成矣凡我臣子誰不疾首故直
書之或以散其党云則刊板印貼鄭皇親門首各衚衕盡
有之事彂坐革衿擬戍久之自戍所潜歸改名皦揚字冤
之又刻有怪石岸游兩草而粘壁十大說内有尔大冤未
白而規規于小侮尔大忠可傷而規規于曲謹䓁語時會
審者數獨刑部尚書以爲未允礼部尚書李廷机主茟定
招十一條一造意報仇一妖詩後有侯之門二語妖書内
復有之本犯原供曾皆記此語一刊工徐承惠供二銀三
錢四分騐字正合一所與工價尚欠一錢四分一承惠供
所刻無邊襠後無年月今邊襠無後有年無月一本犯子
皦其篇供散妖書時見書面票簽有國本收四字盖誤
攸為收也一承惠票簽有關字即蒲東庙姓一妖書内有
伯邑考語出礼記檀弓夲犯做生員時原習礼記又本犯
詩集有讀檀弓有感一題詩據一本犯妾劉氏供生光卧
房託病不出數日己索刀劈木燒炕一妻妾子女無不招
承及䆒同謀招無一字一會審次日親招情真罪當萬死
無辭又次日親招自作之孽夲無同謀親茟在案一東厰
陳矩問何故波我供云厰裡問相連別官供云要緊衙門
盖預防党鄭即喬項二臣搃是鬼捏時其彩無供瘐死獄
中則四明與歸德沈江夏郭素以議謚及争椘邸有郤欲
激聖怒以甘心諸不與已者走使監矩矩毅不從又御史
康丕揚度必外轉用内監賈忠貞謀妄指僧達觀捕治獄
死有偈云鑼聲不断鈴聲續誰是聲兮誰是聞因憶法堂
鐘鼓後古來䰟夢任紛紜聞者冤之諸波及者金吾周嘉
慶張魁禁衞王之禎琴士鐘澄醫士沈令譽百戶劉柏時
尋仇互射疑鬼盈車殊非政体然淂是案而震位永安未
必非生光放言之所貽也生光坐磔妻子戍邊事後預会
審御史沈𥙿嘗出差道疾相傳病中見生光索命自悔案
生光涉孟浪竟死又中書趙士禎自生光見收輒神氣沮
喪淂病亦驚呼生光在眼遂相傳妖書不自生光係誣服
刑部尚書者蕭大亨也以亨不從益疑
妃嬪逸(附外戚)
滁陽王幼子郭老舍洪武四年有旨說與郭老舍汝再三
留不住汝旧有二所庄田我仍賜汝戶部官開除粮草十
一年以隣人貴童兒事詿誤出走十七年庙碑稱滁陽無
後令滁州衛千百戶王傑䓁供王祀亊庙守宥日㒷蜀王
之國掌衛印者主祀宥氏分献二十八年老舍潜還鄕為
費謙所彂觧黑窰場做工上面諭放回老舍卒諭葬立石
其後裔謙昇信琥歲一朝弘治中琥以冠帶為奉祀嘉靖
中不與印信止與原授職銜不許干預祀事琥生厚
洪武中(駙)馬都尉歐陽甲偶四妓佐飲上怒逮妓急一
胥曰大賄我活汝若盛粧豔餙可倖免果臨刑謁上祼跣
出上曰痴妮子惑人無怪都尉免死
太祖賜秦王妃王氏係元保保之妹為故鄧妃所妬上聞
召鄧責之鄧言不恭乃命宫人以油楮炙殺之改册王氏
秦王樉不敢&KR0647;命鄧有二子怨王妃致死母乘王早朝縊
妃帛氣盡懸之梁王知強死恐累二子以病殁聞
初憲廟在東宫多寵英廟聞而戒之更侍以老成者萬貴
妃長扵上十有五與禇五兒同預召又皆被寵濫英廟召
各杖百禇死萬絶而甦初憲廟欲幸萬萬要上能以我為
妃始奉命憲廟輒與誓後御極遂有偶尊之惑太后孝粛
語上萬䧺悍何所取上曰臣有疝疾非妃撫摩不安妃智
譎外結中貴梁芳䓁招納權貴嘗男子幘服侍左右孝穆
侍上内藏生孝廟雖監敏露之太皇白之上不敢令萬知
託宫墻圯往視孝庙自敗垣出時尚東布裙上問誰為汝
衣曰姐姐問何食曰乹塩飯上惻然仁壽宫太后撫飬之
未几萬毒孝穆薨孝廟立萬䘚御史曹璘䟽宄皇妣薨逝
之由請遷妃葬縣丞徐頊再䟽下内閣擬旨時大學士萬
安劉吉尹直意左三日不彂尹曰遅遅兩衙門言之必云
沉閣何以謝責遂擬法司看了来說劉曰法司要拿人不
便姑着禮部部請拘萬家親戚内春曾經出入宫闈者究
問萬劉惧甚尹慰之曰此事只宜寬處劉加額曰此盛德
之言也頃太監覃安請旨劉擬先帝存日云云覃摇首不
然尹竟改擬宫闈往事朕承皇太后洎母后宣慰明白恁
說的都是外面浮說難憑訪䆒姑從輕處上允行之
鄭黃兒少與昭聖同戲上無子取之入生武廟張后以爲
子秘不聞内外後黃兒父玉坐内失銀茶壷事罪流武宗
時玉欲自白爲劉瑾所誣死初黃兒與伴趙氏泣請太皇
太后終老太皇乃召王太后嘱之太后呼東宫密示所生
母併趙伴後鄭美人者語洩張后怫上命送黃兒刑部仍
以大卓闈襴密掩歸竟老死太后宫中
童妃者福王長子申松之嫡妃也時未稱世子妃先是崇禎
甲申福府被賊所躝及王常洵慘死世子由松由松弟由
栢失所眷属星散各不相頋世子携福寳奔淮上巡撫馬
士英及各鎮擁南都立之己鎮臣劉良佐與巡撫越其傑
巡按陳潜夫奉皇后童氏入南都有詔不許廷謁指為妖
婦詔獄潜夫坐不敬亦併見收鎮臣䓁免議余曾晤潜夫
云童氏自叙世子由松嫡妃情寔鑿鑿一時輿從尊稱妃
亦宴受無慙恧遂以南歸余時心疑甚上既勿頋即賜見
可見而閒置之亦可何至斥為妖婦妖婦者挾媚術惑世
之稱與道遇宫人不合即誤進一宫人可無罪兩詔獄胡
為且童草奏縷縷錦衣馮可宗訊淂之皆宫中事非民間
所能與聞者搶呼擲地嗚咽甚曰願淂望見至尊一言而
死匪最關切情不至此而上淂奏不一省視直抵之地又
胡為也或云上初稱元后李己故方窮採蘇杭佳䴡不𣸪
念舊果尔託他故廢之古不誼之主亦往往有然必不使
一睇山龍何也至壬子在禾晤南中錢秉鐙言童氏寔世
子由松嫡妃竟以世子淂南面隆重而棄故人為大飲恨
其寔世子由松出亾弟由栢獲遺寳遂自称世子倖立童
氏路逐不知即初擁戴諸文武故不知也詔童氏就訊鄒
太后知之閣部馬士英知之諸在廷故不知也李氏或即
由栢元配恐路洩之遂云李氏道失即不失亦竟失也嗟
乎果常洵在寔淂罪光庙不當立而况世子由松而况偽
世子由栢篡兄而矯以立也當時諸大鎮皆以帝忘其故
后寔本良佐不誣而適凑偽太子王之明事遂謂兩大失
德江上觧体以至于亡豈知国寳真而護寳者假事有不
可測如此安淂福府玉牒所載一証之按秉鐙淂之故内
侍然則故老亦多言之矣或云大悲和尚即是由松當不
必然童氏南都敗後削髮為尼後避迹六安州某庵猶自
稱皇后亊覺訊者示以危語令諱之
諸王傳逸
岷王楩母周妃死不淂其所封岷未行思犯太祖山陵以
報母死之憾建文中不遣之國文皇得國慰劳之王見上
不稱臣且有謾言上不悦欲以亊誅之王乃惧逃之武岡
詔迹王王列画圖于地曰碩淂草屋三間而己詔從其請
改封雲南治邸以㯶盖之至成化中廼淂易以瓦正德初
淂給楩後禄三千按王史棱亭居王似太貭不及情逃之
說或可存也但洪武末有罷建岷邸待十五年後之諭何居
周憲王有燉爲世子時博學善書習聞其父定王橚元宫
詞之献亦製樂章新声上之上荅賜優衣
趙簡王高燧文皇三子也負勇精騎射嘗疾馳馬入邸門
手扳門閥馬止𣸪双股挾馬腹懸地尺語曰文不過周世
子武不過趙簡王
高煦反宣庙親征既將薛禄難其副或推張信信年七十
有八上老之楊文敏荣曰靖難時信與煦同事智力足服
縣且未老也從征賜善馬高八尺信重鎧執戈騰躍上壮
之兵將至武定煦問大將軍為誰曰薛禄曰禄易與耳先
鋒為誰曰張髯曰張髯老且死矣安淂至此及審視果信
也驚軍中色沮既執煦㷌凡其所造兵甲堅利甚悉輦上
供及英廟北征倉䘚行出所籍兵甲不更製土木之敗悉
委沙漠
寕王宸濠敗其往来貨賂簿籍為王守仁所淂江彬按籍
依位之尊卑鬻脱之王尚書瓊有十三書夜上彬銀三萬
兩折滕以請彬還其書如瓊免者甚衆嘉靖初悉捕䆠官
瓊亦坐下獄猶以賂行宦官率免死論者曰使盡法以警
交通仗此日失此萬不能𣸪洪武中初制矣噫
鄭王厚烷泥古失言為盟津王子祐橏所訐奪爵降庶人
安置高墻其長子載堉封爵如故橏遂欲奪理府事奏下
禮部礼部尚書徐階議淂親王因事奪爵禾經奉旨立何
郡王承継國祀按前此子雖未見罪始則䧏封後乃淂嗣
其父始封之爵者遼庶人貴洽長子豪㙷之封長陽王是
也父子並有罪䧏庶人不淂請封者見潚與其子祐柄是
也罪止其身子淂襲爵但未封世子擇郡王署府事已而
彼此相訐仍封其子為世子敕令𬋩府事者慶庶人世子
&KR1364;楯是也父既坐事即令其子𬋩府事者岷庶人彦沐庶
子譽荣是也至扵親王册寶非干大逆如寕濠者例不進
繳今鄭庶人比之貴烚見潚奉旨改令旁夫承継者不同
即載焴于父烷所犯情罪無干幸保封爵比之豪㙷先為
庶人及祐柄有罪䧏革者亦異本部不敢援岷世子譽荣
慶世子&KR1364;例請命載堉𬋩理而援鞏昌王例請令河南
撫按奏保倫庠相應賢能素著者二人以俟簡命盖以予
奪之柄宜出自朝廷其人之賢否當稽諸公論也祐橏累
奏图快私忿相應罰治上可之
大事逸
勝國原俗
靼韃原志食生寖皮貴壮賤老逐水草無定廬行則氊而
息其嫁娶先通掠至其或半載乃以牛年駝馬為聘髡
髮蹲踞病則艾炙或燒地卧其上或刀抉患處出血愈兵死
為貴葬則歌舞相送以綵䋲絡一肥犬燒而送之凡徵彂
刻木為數以金鏃箭蠟之以為信後不盡然狼居胥漢
霍去病嘗氏浚稽山李陵戰國處燕然山去塞三千里後漢
竇憲敗鹵班固銘于落山直搗鹵金微山又不峏罕難
河河源出扵此即元太祖鐡木真生處撤撤兒山洪武中搃兵
周興追鹵至此禽胡山洪武中賜名永樂中犁庭勒石銘
曰海為鐔天山為一掃胡塵永清沙漠有白雲山賜名
蒼山及沙嶺凌霄峯主馬峯又銘玄石峯勒名峯右曰惟日
月明惟天地壽勒銘玄與之悠之臚朐河玄冥河塵河皆
永樂中賜名又銘清流泉扵五曰扵六師用纖醜鹵山高水
清永彰我武鳳凰山沙城即元之中都興和為隂山之背車
駕嘗至此鳴鵉成之北東西有大小白顔山可通開平從五
雲關錦雲磧壓鹵川至古交河即哈喇火州又天錫等六
泉亦永樂中賜名至長清塞亦賜名則南望北斗矣闊濼海
即闊闊納浯兒海周千里榦難馬凡七河洹其中永楽中賜
名玄冥池土刺河永樂中敗鹵改名殺胡鎮凡犁庭之師
自宣府出萬全右衛達興和為西路由土木驛經雲州川
逹開平為東路宣府邊西北望為&KR1244;林或曰宜焚之以衰
鹵射犣中路北望雜山深林密不便大舉宣府東路相望
重舋嶂環繞于外為陵寝籓屏最要若夫和寕路即初
名和林者為元太祖建都之地
祀典
國初郊廟社禝先農為大祀山川帝王先師旗纛中
祀尋降先農亦中祀諸神為少祀初祭服或具通天冠絳
紗袍或皮弁無定礼部尚書張筹奏上祀之用冕服乘輅
嘉靖中以朝日夕月天神地祗為中祀大祀致齋三日
中祀二日牲四䓁犢牛太牢少牢色尚騂或黝天地日月加
玉焉玉三等蒼璧黃琮及玉大祀牲入滌九旬中祀三旬小
祀一旬殺不用牲用果脯從其族也或用素羞大祀中祀有
制帛帛五等郊祀奉先礼神展親報功小祀素帛礼佛帛
王國司府州縣亦用帛祀則否有楽樂四䓁九奏八奏七
奏六奏奏有歌堂上舞堂下舞皆八佾佾有文有武先師
六佾佾去武小祀則否凡助祭文臣五品武臣四品以上祭
社禝無助大臣五六人陪拜焉小祀則嘉靖九年更定南
北郊皇天上帝南向太祖西向東西各一壇大眀亱眀東西
大明遣文臣挕夜明遣武臣攝大明以冕服夜明以皮弁
服拜跪飲福受一例行太廟時享之礼洪武元年四孟
歲除凡五二年以清明端午中元冬至分四時祝文稱孝子
皇帝不淂稱臣或令長子某挕名淂称皇太子諸祭果寔不
額有即用之著為全三十一年上享太廟顧庭桐梓而愴
泣下因言初太廟安主之夜夢皇考呼朕西南有警果有
邊報神無不存後人務齋㓗以妥陟降成化三年南京司
礼監家丁阮權盗南京太宗神御殊冠金盗䓁物伏誅按
宗庙前殿後寝殿又後祧殿皆九楹各翼而廡寝殿藏主
為同堂異室之制嘉靖中入献皇帝后主于毅皇帝之上
四祖奉祧景皇帝后不淂入廟孝潔陳皇后别殿奉祀立
春特享皇帝祭太祖兮大臣八人祭諸帝分内臣八人祭
諸后立夏及立秋立冬時祫太祖南向成祖西向上于七
宗七宗仁英孝而附以&KR1078;東叙西向宣憲武西叙東向冬
季中旬擇日大祫四祖与太祖異宣南向成祖以下如故
皇帝献德祖帝后大臣十二人分祭諸帝内臣十二人分
祭諸后奉先殿洪武三年建扵乾清宫左每日禁香朔望
薦新節序及生辰皆祭此殿用常饌行家人礼嘉靖初奉
皇考興献祀世家随別立崇先殿既入主太廟乃預奉先
而承天隆廢殿為興献陵祀大饗殿者世庙欲宗祀皇考
以配上帝乃撤南郊大祀殿建大饗殿享上帝尊謚皇考
献皇帝侑享是秋殿未成乃大享于宫右軋隅立極宝殿
既升祔太庙仍藏主原寝大禘之禮洪武七年御史答禄
與權請祭帝所自出上為不行嘉靖十年上親撰祝文書
神牌扵太廟曰皇初祖帝神太祖西向配陳牛羊豕各一
礼三畎楽六奏舞八佾祭畢燎神牌奉慈殿在奉先殿之
右孝宗以生母紀太后不淂奉太庙及奉先為特設祭之
已而憲宗生母孝粛入祀而興献生母孝惠卲亦薦入嘉靖
八年悼灵皇后為淂奉太庙亦祔入十五年孝㓗皇后
十五年礼官請奉李粛扵𥙿陵孝穆孝惠扵茂陵上又以皇
太后太皇太后夲子孫尊稱若稱&KR1078;皇后純皇后人嫌于嫡
改改題皇后不淂書帝謚自是罷奉慈薦礼侑功臣之制
洪武中次中山王䓁十二人一序洪熙初次河間王䓁四人一
序嘉靖十六年進誠意伯六王之下群公之上及营國公
郭英入侑列永義矦之上城意次寕國公之下祧廟之設
自孝宗初立憲庙宜升祔時德祖至英守九庙己偹乃議祧少
詹楊守陳言天子礼七廟祖有功守有德凡號太祖即係
始祖以功論不以統論也夫七廟之間既有始祖又有太祖
太祖配天而不正南面名與寔乖并祧德懿熙三祖自
仁祖以下為七庙以後太祖百世不祧南面祫祭則尊德祖礼
臣周洪謨倪岳以為德祖視周后禝太租太宗視周文武宜
皆百世不祧請建祧庙祧自懿祖始上從之
按古稱郊天天子淂行社則諸矦淂行尊卑判矣分祀
但别隂陽而尊卑微寓其中若合祭南郊卑与尊嫓大
不合礼觀孝慈錄之喪生庶母与列朝生庶母之並稱
太后尊卑以辨率扵祀始之景皇既仍帝號何以
不議廟礼興献既妄入太廟若邵妃之謚孝惠淂与
奉先舛繆更甚内臣職洒掃耳外臣与交通者有罪而
特享時祫大祫内臣淂分祀諸后則又何說也履加于冠
矣奉慈以意𧺫崇先亦以意𧺫不必世終一朝可也若
世廟則妄擬世家以私其所生䧟扵不臣是不所以
尊抑不所以親也七廟益二世室為九國公以穆考
至德權宜為此而直搃為九庙全失古義即郊而配稷
明堂配帝以有稷与文王功德不可冺故權宜為之乃
欲以無名之始祖與之苐四祖一以尊禘一以尊
庙為不遷是誤認權宜為正之所谓時者安在配
天南面不易之制也太宗之並于郊抑胡為乎父之
所建子乃篡之与初配天者明有彼此而輒兩配天將
何從若興献天未子而希志配开配太宗者之
教之矣侑享誠意列矦下可若营國誣入之不可
請正北嶽之祀
北岳當祀于山西渾源州之恒山(弘)治中尚書馬文升嘗
言之以為今南祭扵曲陽縣者未是事始于李唐飛石之
祠而宋地不及北岳所在故志有恒山飛來之說今宜改
祀恒山為允時禮部尚書倪(岳奏)寢之緣父尚書謙禱于
曲陽而淂岳因名岳不欲忘神授故堅執舊志寔大舜北
廵向在渾源不惑也後嘉靖中或議既已都燕當别建五
嶽引周都鄷鎬時用吳嶽為西嶽為証卿范拱以為非
是議略曰軒轅居上谷在恒山之西舜居蒲版在華山之
北以此所都而設祀事遂
皇莊(皇店皇塩)
天順八年憲庙初玄以没入太監曹吉祥地為宫中莊田
在順義縣安樂里板橋封皇莊之設立始此自是東宫亦有莊田
弘治中建立皇莊七處戶部郎中軫言天子藏富于
民安淂有莊莊徒厲民宜給還民亦宜革𬋩莊名目佃
種責租有司併觧
正德中皇莊及皇親功臣各莊田頒天䓁府内共三百八
十餘所合計九萬餘頃按宣庙中許直隷開荒田正統六年
始令從輕𧺫科景泰中革自莊田為名諸權倖親暱之軰投
献奏討額七倍矣皇莊既立遂有𬋩理太監所
帶旗較名下多為掊尅輸宫不二三入私槖已不
啻八九因以罔求市利更名皇店奏討塩引名曰皇塩
寕濠之變
正德十四年御史䔥淮䟽寕逆略曰寕王不遵祖訓包
藏禍心招亡納叛潜謀不軌交通杖積有年歲如致
仕侍郎李士實等皆今日亂臣賊子養癰已成宗社安危
匪細故也給事中徐之鵉御史沈灼章入時監張忠欲附江
彬以傾朱寕諷内閣降勑切責鎮巡楊廷和以前𣸪護衛故内恐
適上令駙馬崔元勘寕廷和意如宣德中駙馬袁泰釋趙府
嫌疑勸濠上護衛自贖濠以舊制抄觧宫眷始遣駙馬激
𧺫以士實為太師劉飬正為國師奪船順流襲南康知
府陳霖等遁随襲九江兵偹副使曺雷知府汪穎及衛縣
官屬亦遁濠令師䕫守之參政李斆同南昌府學教授趙
承若旗校十二人賫濠偽檄榜諭吉安至黑潭王守仁唷
繐軍門守仁以偽檄聞䟽中切切以止廵遊逐奸䛕為望
似未力言除濠方略濠以劉吉為監軍王綸為參贊指揮葛
江為都督拱樤弟栱栟䓁總一百四十餘隊分五哨
困安慶不下南畿廵撫李充嗣告變會議左順門兵部尚
書王瓊獨信守仁能辨乃事頃刻覆十三䟽首詔削濠属
籍正賊名次請命將出師伯方壽詳防江都御史俞諫淮兵
翼之戸部尚書王鴻儒主給餉王守仁率南贑兵由臨吉
都御史秦金率湘兵由荆瑞會南昌李充嗣鎮鎮江許廷
光兵鎮浙江&KR1244;蘭鎮儀真防瓜州壩傳檄諸路但有能倡
義縳反者封矦仍令南京自守偹操江而下咸自陳耴上裁
務在淂人以固根本盖瓊自贊文成便宜時己籌及此視
濠如魚釡中無為也逮吏部尚書完及太監蕭敬秦用盧明錢
寕臧賢下獄籍其家敬上銀二萬兩贖免仍掌司礼守仁
會師樟樹自知府伍文定而下同官袁州徐璉臨江戴德
孺贑州邢珣通判則吉安談儲瑞州胡尭年童琦推官則
吉安王暐南安徐文英知縣則新淦李美泰和李楫寕都王
天與萬安王冕及贑州都指揮余恩守仁手書牌誓軍中軍
伍不用命斬隊將隊將不用命斬副將副將不用命斬主
將總以便宜行遣奉新縣劉守猪間道襲破賊伏新舊厰
南昌驚梯絙入執拱樤䓁千餘人宫眷諸不從行者咸自
焚濠歸援或請堅壁避其鋒守仁曰不然賊已氣沮先声
奪之時遇賊黃家渡一戰賊潰丙辰我兵小却文定砲火燎鬚
不退斬賊吳十三濠退樵舍猶晨朝責其軍怯守仁令乘
風縱火焚之賊靡斬溺犯萬人上親征至良鄕淂守仁捷
奏止蹕有曰&KR0647;濠彂謀之始逆料大駕必將親征先于沿
途伏有奸黨期為博浪荆軻之舉㦯有意外臣死莫贖宜
献俘闕門式昭天討布告天下不聽守仁語張永江右困
極𣸪以兵臨之初脅從復𧺫為乱所當長慮永深然之徐
曰吾此出為羣小在君側意默輔聖躬非為掩功来也永
以俘赴行在監忠挾給事中祝續御史章綸肆蜚語毒守
仁守仁微諭市民走鄕而老羸候門擬犒北軍忠等預禁
勿受以難守土守仁開誠述北軍離家苦椘且冬至北軍
見尖塜心酸欲歸守仁諭居民當敦主客礼遂梢有給賚
北軍曰王都御史愛我我安忍犯之忠与朱泰朱暉自詡較
射點軍畢以弓矢強守仁守仁三彂三的軍中喝彩泰暉
邊將意怏怏
改書瓊崖碑
周大禮嘉靖中&KR0640;兵東粤至瓊崖泊舟處有碑穹立載元
年月大書九字大元張洪範滅宋于此大禮見之大言太
祖驅胡允合春秋大義尚詔仕元諸臣勿入賀不欲以滅
元志喜且曰吾祖父世食其毛帝王廟不削其位洪範何
人不自回念若何地位持何名理出語無遜遂立削此碑
更書宋陸秀夫死難于此八字大禮字子知以進士歴官
云
諭曰大禮政績不甚著獨此八字可揭中天
俺答犯京城
嘉靖二十九年八月鹵俺答入古北口犯都城先是大同
人趙小素狡通鹵春從鹵中來称鹵強請撫鎮用一妓
詐称總兵女送俺答求和撫鎮怒笞之小挨從墩軍暗招
鹵鹵曰直至北京正陽門外相會是夏大同總兵張逹副
將林椿皆被殺總督与廵撫郭宗臯陳燿謫戍時薊喜峰
外属鹵通俺答八月從古北潰墻入則薊撫王汝孝猶報
軍守嚴射退鹵反奪馬匹數多也京城戒嚴陸錦衣炳以
衛兵布皇城四門兵部尚書以勇字四营兵駐京城外威
字四营登城守大三营𥙷之各文武大臣督監九門丼粛
撫王儀垜通州東直門安定門崇文門得勝門俱督鎮营
守而朝陽門仇總兵鵉主之已而鹵在白河東岸上賜鵉
平胡大將軍印移营東出上惑邪議城外兵半入護皇城
會各邊援兵至鹵渡河結陳東郊日夜火光不絶直到東
直門外從馬房執内臣八人去鹵縦八人歸上番書求貢
并言朵顔引路事城外居民被傷盈萬號聲徹西苑上令
開門入保鹵掠諸婦女酣飲大教場中上逮王儀及參將
劉錦等内外失事諸臣是月鹵至白羊口半從横嶺及懷
來張家口出半復回欲騷天壽山總兵趙四教彂空砲恐
之疑伏不敢入紅門仍出古北口去通計男婦被殺且擄
合六十萬京邊軍竟未與虜一戰將怠於諉避兵習與惰
游鹵衆巳入古北縉紳尚為長夜之飲聞報震愕失措兵
部按空籍而不知所遣戶部守帑廪而不知所彂噐械必
關請而後可給文移必轉輾而後可通至于犒師之費禦
鹵之具直同兒戲豈有乘机應麥之略乎使國家有任事
之臣何必委大權于狂竪子如鵉也
召對初政
天啓七年烈皇初立九月朔召對伊始自此凡嚴諭如母
相沿習套如輔臣擔當州縣勿更調勿加派如嚴禁交際
納賄如命李㐮城守錡專理京营湏盡革從前積弊如勒
定插囚之賞如因亢早齊居文華殿命清刑獄凡明諭如
文臣不爱錢武臣不惜死如武為文所轄文清武自戢如
准行開屯種引之法如議及每年加遼餉六百萬惻然曰
寔出不得已如開納戶七工三又惻然曰事例何時止如
督師袁崇煥索餉廷臣請内帑曰朕在宫極力節省苦不
足辨若寔寔有濟朕何惜此如議裁馹逓凡欽差軍杋致
仕外一切裁革曰如所蠲利在民間纔是如以三冬無雪
三春無雨引罪致禱且云竭誠脩省豈有求而不應之理
因自撰條例付輔臣行之凡詰責如詰科道章奏侃侃入
對時何以但云風聞如論营弊限責京营總督梁世勛清
查整理如遣西僧喇麻赴插囚講賞意不懌曰在朝無人
乃㐲一僧如面飾大破情面如詰言官譏朕欺朕諸不淂
效左如勇勅吏弊莫大於賄刑法要得其平如核兵清餉
面叱韓一良奏對不寔如怒言官召對空文全無寔際頗
形扵色如詰責枚卜錢謙益關節一事着再審過如言官
毛九華䓁連劾温体仁上日此為謙益報復切齒党同遂
云果為國家𧺫見朕自炤淂度諸臣必懷一私意廼公言
非然必不属草如諭群工吏治民情豈無可言者但是熒
扵賄賂情面不肯寔做即有條陳不過悦耳要緊十不二
三嗣後召對漸反其初諭窮開漁採灾祲日告參罸開復
葛藤不休純任内臣詔獄加餉沮塞諫諍雖有正己率物
廵撫賢則守令無不肖之諭舉潜脩之士罷各道内臣監
視而高𧺫潜提督如故以至都城戒嚴言人人殊上曰莫
若捐助便又怒罷内臣監督之議輒謫侍郎仇維楨于外
盛氣責侍講黃道周朋比至比之少正邜外謫雖自悔愎
諫䧏座師禮閣臣延儒逄聖陞三人而青袍脩省之日以
枚卜濫及房可壮䓁戍尚書李日宣䓁六人于邊及十七
年三月上策戰守之計諸臣嘿然上曰朕非亾國之君諸
臣皆亡國之臣矣拂䄂入
按列聖朝有常期由神廟恭嘿机務廢閣百弊叢比毅
廟中以朝禮繁數改為召對之說自經筵外上之俯接
諸臣者盖寡矣而講筵例不得他及講官不盡諸諸曹
事宜于是召對二字積弊有六大凡君臣日見則親情
易通肺腑召對則勢隔而疑生疑生而情易匿日見則
形觧漸衰粉餙召對則日新而恭作恭作而偽易滋日
見則語切不諱艱難召對則体懸而氣促氣促而語不
深日見則楽聚或及宴笑召對則異已而嫌生嫌生而
責偹自甚日見則中空不存成見自易容納召對則内
是而驕露驕露而凌折易形日見則知好不入荧惑召
對則内淆而側听側听而中傷莫悟而况帝心好上好
察好愎好矯好夸以上六弊而五好濟之其誤國反不
若神廟之怠佚大臣猶能持之也胡當日諸臣無苦争
召對之非者
錦州失事
前鋒八城者總兵祖大壽之所轄也寕西四城自寕遠衛
迤西沙後所中後所前屯衛距關盖七十里其中三十五
里為中前所属山海關又寕東四城為塔山為杏山為杯
山而錦州最當衝又宋百里為易州則三坌河界之東為
廣寕而遼陽而瀋陽自遼事壞東師都于瀋已全有河東
時大壽僻保覺華島離寕遠十里而寕東西所為八城者
皆委荒蕪大壽既不敢自陳朝廷亦置不問天啓中逆魏
用事酷淂邊功以蔭其姪良卿遂使司礼三劉公押為關
東監督而經理領總兵趙率敕任烣𣸪事率教以五百人
護餉前芟刈荒燕纔至中前所輒報捷偽稱城中掘地淂
故蔵金盈萬而密啓&KR0647;魏開關通商于是商走贏百貨俱
集遂使人邀大壽覺華並除地迹寕遠守之稱大恢𣸪東
師初無及扵西也至是乃大警以兵攻寕遠大壽三百人
&KR0647;距擭勝&KR0647;魏𣸪令太監陶公紀公提兵恊恢錦州詔既
加蔭爵魏氏陞大壽前鋒提督搃兵掛前鋒將軍印加少
傅專守錦州東師嘗突廣寕至八角臺而返或曰忠賢果
親督山海兵無不過三坌者崇禎己巳冬十一月東師間
從清山口直入薄都城時總督袁崇煥巳殺毛文龍專任
關東事遂与大壽兼程入關勤王遇東師薊州步將高勲
三千陳淺勲僅以身免大壽不敢戰趍護神京而令禆將
張存仁孫定遼等還遏東師之及詔崇煥入見厚賜劳之
移日輒疑崇煥東師之入磔諸市大壽聞崇煥見收疑
欲東去會閣部孫承宗經略關上大壽請南水關鑰鑰未至
其部將輒斬關出至歡喜嶺大壽悔曰若不見原此抗&KR0647;
莫逭矣命其部各散去吾獨存候命時總兵馬世龍奉詔
慰大壽且賜上方剣曰誅崇煥与祖氏無与東師猶以大
壽尚壁沙河門意搗山海分兵直至紅花店承宗急檄
大夀入關應之東師不信淂前鋒箭識不戰輒返除夕破
張家湾明年𣸪破滦州遵化䓁處四月破永平出墻子路去
原遼陽東歸詔以大壽東蹴有功蔭其子澤溥世襲錦衣
指揮四年閣部承宗議城大凌河以固錦州大凌西距錦
六七十里故有城圯用夫頗繁時令中軍何可剛主其事
而大壽以兵護護七月東師攻大凌圍掘深濠困之三月
城中人相食至生嚙何中軍城破大壽我大敗精兵七千
餘人馬七千餘匹一朝盡數十年積貯無存者大壽麾下
如張存仁䓁皆東歸大壽卒被執厚遇之賜帽及貂喪欲令
誘致八城大壽諾盟而返時西恊將張弘亦東歸云此&KR0849;
歸山也大壽遂以前鋒將軍印留貭疾上馬東令二十七
從行石甲曰此何用彼印吾縱大壽𣣔令檄八城歸我彼失
印衆疑不興也不如興之印而别遣鉄騎三千随至錦受
城時十一月晨大霧咫尺不辨廿七騎前行晚叩關關閉
大壽継至大壽妻偔曰大壽失大凌宜死大凌此来非
真令一騎入果大壽妻垂幕与語朝廷恩不薄將負之乎
必以吾䓁為鹵而非夫而無君而吾以而為夫速自裁大壽
不能一語弟大弼曰兄定以此數城為贄矣果然弟亦能
生兄奈何大壽曰此帽与裘何自弟应知之矣吾廢諾可
而三千人踵至何以與之且曰降非吾意不降不能歸今
歸矣度&KR0647;拒惟弟大弼則城中兵尚存二千餘人遼撫丘
禾嘉命東恊鎮孟道䓁勒大壽東反大壽願效死妻曰如
是吾以為夫于是𣸪入廿七騎而缺其一衆猶以大壽不
肘印争譁之則廿七騎之一方負印飢廢馬逸而不能前
也乃三千人日午不至益又疑大壽亦不知其故盖霧重
迷錦前百里乃返已苐三日矣屯北門十里外先二騎
北關湏大壽命大壽慚褁面不肯出見大弼乃反接大壽
交刃押登城惟一言以决大壽不淂已語二騎鄭重諸公
送我請回二騎駭如是豈能𣸪命大壽出裘帽投城下曰
持騐之一騎先歸已三千人盡撤去初援師之向大凌也
部承宗疾令搃兵吴襄及團練鎮關内鎮經理鎮並出而關
内道張椿監其軍营長山與東師過戰頗勝已而兩鎮
委議分营營乱東人諜知之驍騎直入内師大敗張監軍椿
被執大凌坐無援敗建州初無文字自大海者分島頭觧字頋
不得華墨往往用木牌削小木使銳蘸黑煤盡之久之通朝
鮮無所不備既以文字用人則自椿言之凡通文字者初
為木斤兒哈庫賜帽頂後遂有及第云十三年二月東師
屯易州墾荒欲資粮以困錦州兵部職方張若騏急戰經
略洪承疇以精兵营錦西門之外二十五里為錦昌堡盖扼
一而難三城之計也錦從南門出十八里為松山衛山有
乳峯最高立其項可覘松杏与錦之虛寔稍西十二里為
杏山又西三十里為塔山又西六十里為寕遠東師更番
出屯每三月一操大約一人經年兩云經略乃統十鎮
之師(團練鎮吳三柱總遼師分練鎮李碧臺及于永寿楊國柱官撫民王定而督標為曺变蛟白光恩撫標王)
(廷臣)與遼捶丘民仰全隊會松山营未定合搗錦昌一戰
不利並休兵寕遠每三日二鎮共戍塔山亦更番疑錦昌
東師失耕粟價十倍扵常久苦之眀年東師掘濠困錦濠
三重大壽兵不淂出入城中粮匱八月之朔經略洪檄諸
鎮兵先搗乳峯山拔之勢張甚東師且擬委濠走洪乃立
柵乳峯為長久計十日而瀋陽聞報東師拔城𧺫不論老少
有馬与無馬留者殺無赦限五日至錦半道知錦昌不敗乃
日揚兵錦之門外更旗幟示至多錦守者怯經略洪遂盡
撤所守祖大寿以錦州䧏弟姪大弼大樂朝歌䓁亦降則
是年之三月十五也于是寕前道石鳳臺上守寕西法坐
擅弃封彊之律下獄而令吳三桂守寕遠四城冬十月東
没勒根王以衆入青山口攻薊州直至山東迄淮共破一
百八城越明年癸未四月之杪出墻子路夫督師閣部延儒
遥望而已已而三桂棄四城移其民關内竟守關門
木𧺫國併力入關
太宗有女直之地設奴兒干都司其後漸大舊號乃更時
同有木起䓁五國木𧺫者其王之國號也餘四國俟攷
崇禎甲申春總兵西平伯吳三桂奉命乞援于廣寕滿兵
木𧺫頗不從而為所脅乃併力入關降封為公尋四大臣
把秃羅公曲庇滿故与蘇恡蘇畋其党圖報𣸪未免把
秃亦敗置高墻于是木𧺫之封公者被累幾不測支属困頓
生幼孫召葆字藴負殊穎工詩文淂優与故土列宦
部郎偕醝使為筆帖式乃言甲申五國共事之故淂諸家
人遺命故不甚患
列朝屬彛封爵
靼韃
阿魯台永樂中封和寕王
瓦刺馬哈水永樂中封順寕王左平為賢義王把秃孛羅
為安樂王
小王子俺答萬曆中封順義王三娘子哈屯封忠順夫人
世傳西寕阿端封安定王
哈密
安克帖木兒永樂中封忠順王傳脱脱死權封脱脱從弟
免力為忠義王代守久之封孛羅母弩温荅失力有國
事世為土魯番所困成化中權封忠義王脱歡甥罕慎
為王護哈密弘治中以脫脱遺裔罕巴為忠順王子拜
牙即嗣竟屬于土魯番
西番
如來大寳法王正覺大乘法王又闡教王闡化王贊善王
係宣德中封共五王又闡法王輔教王贊化王共三王
外洋
安南洪武初封陳日煃為國王永樂中移封胡&KR1039;為國王
宣德中移封黎利署國王事
朝鮮洪武初封王顓為國王十八年移封李成桂嗣王世
朝貢
日本洪武中王良懷稱臣表貢封為國王永樂中國王源
道義嗣封世朝貢
琉球洪武中賜三王印封中山王察度山南王承察渡山北
王怕光芝世朝貢
占城洪武中封阿荅阿者為國王世朝貢
真臘洪武中封忽兒那為王世朝貢
暹羅洪武中封荅烈昭昆牙為國王世朝貢
赤斤蒙古洪武中封卜烟帖木兒為安定王世朝貢
蘇門荅刺永樂中封宰奴里阿必丁為國王
瓜哇洪武中昔里八逹刺請易勑封為王永楽中封孛令
逹哈為東王都馬板為西王世朝貢
滿刺加永楽中封西利八兒速刺為國王
浡泥永楽中封麻那惹加那乃為國王世朝貢
三佛齊洪武中封麻那者巫里為國王
古永樂中封沙里的為國王
柯枝永楽中封亦可里為國王
蘇禄永楽中封巴都葛叭荅刺為東王封麻哈刺吒葛刺
麻丁為西王封峒妻叭都葛巴刺卜為峒王
古麻刺永楽中封幹刺義亦敦奔為國王
畏懷化外較古昔更遠重譯不啻也則自成祖之大度
䧺風為之敷被太祖時未及矣祖訓勿勤遠而鄭和之
遣以兵從幸而不蹶不然如辱國何而最竒波涛之中
初未嘗受封却存故甲子則永楽中意計不及此
地土變異
郿縣河涘亂石随手破之有石魚二三寸天然鱗鬛或雙
或隻俗云藏衣笥可以辟蠧
平陽候馬驛澮河南岸削每有婦人手蹟或伸或拳宛
然若印削去之内𣸪有然
山側削或五六十丈腰間一带可四五尺
或曰關中數處皆尔𡭗
諸臣傳逸
中山王逹夫人謝再興女也再興二女長配朱文正次歸
逹久再興以諸暨降周伏法并誅文正妻逹夫人以達故
時恩無(子)妬逹侍女有目美偶蒙逹一頋夫人輙殺女凾
其目夀逹達驚召宴意鞅鞅上詰得狀上心以謝女久應
㘴此殺人宜抵遂留逹於朝而走使殺謝夫人逹歸不得
夫人號未幾病卆夫人尸棄黃土坡不敢葬後人每令節
猶向黃土焚楮錢云
常遇春葬鍾山未數朝守䘚逃散成化二年及十八年兩
被盗彂有䘚韓春者訴兵部官問何以覺彂䘚曰聞王貪
有金珠官怒杖之曰汝監守自供也非汝言盗知之乎于
是遣人啓其藏空塜無棺有藤貫其中而己按開平客(死)
國初無制薄葬棺朽有之無遺骨則何以觧且常有後或
靖難時安寘雲南俗以國仇零擲盡不必盗彂也相傳遇
春嘗与宴上以金陵完宅中無患遇春己醉云臣觀金川
門一㐮陽砲堕矣遇春酒醒悔之嗟此語其為他日壬午
之䜟欤
湯和嗜酒醉中嘗殺人有侍郎王璵之祖甲初為和職行
刑或受命械繫以俟和醒和悔不刑者數一夕和怒其爱
妾令斬之王甲善而藏之旦和泣悼問妾屍曰活在也重
賞甲和老每輿疾朝會張真人在帝稱為天師和曰天何
師道士耳張後言傷和保五子皆前䘚有孫十一人長傴
次又次皆英偉時和入朝次扶丹陛足蹶微以目視祖和
上怒坐以忤視其祖不赦又他日和私第又次與客双陸
意萦局内和索子鵝語一再又次不知為何人語謾云昨
日子鵝今日子鵝己上聞之復㘴失飬不赦惟傴者無恙
竟不及嗣封或云内府借其劵而未及請還也和封矦誥
有云前守常州于忠有欠指醉中左石騎危之語也論者
曰傴者宜封
沐英鎮雲南或告英反執京師孝慈欲活之請于上吾
吾審&KR2648;之果有謀勿赦寔無状也乃故跪英以履底鞭
双頬數百血被体然後以私情請帝赦之復乘上醉乞還
鎮上可英妻馮妬上念黔寕怯内留馮京而賜二宫人随
鎮舉二子子稍長詔入宫而令馮視其子馮内恚請偕之
鎮好字之上不許出二子還鎮而令馮入宫自覓其子内
侍公悪馮妬百苦之竟死先是沐府内使收棄女于道及
笄英至内侍家淂一御而有娠馮夫人聞之呼娠者入以木
格夹其小腹娠堕己死而復甦馮必殺之月餘腹𣸪動又
下一男盖孪生也不令馮知至七歲初名琮改名而嗣爵
凉国藍玉武而能詩礼重儒生功與徐常伍性傲在雲南
淂詔納靴鞹中䙝随郊社獨近乘神采英彂帝稍意警及
淂罪臨刑多引諸將冀自免遂以黨盡誅玉乃大呼朱公
謂天下己定何不留一二以防不測盖己灼知燕之必南
下也
廖永忠為將軍時侈用龍鳳等噐物盖相沿久未奉特禁
諸功臣率有之永忠氣高物恃功語不謹或醉中責佐酒
伎女汝萬歲我免罰伎如言偶聞於帝執永忠付䁀而未
烹劉基過之哀辭為一言基謝不能䘚断兩膊以死
開國武臣以儒術相傳唯李氏文忠能文子景隆能詩所
從客李普温以文士知兵攻㐮陽不拔普温曰破下邑
則㐮陽孤果以是取勝時賜田文忠請膳䘚上疑為
私其䘚不悦䘚葬聚宝門外或曰此佳地上召其子往觀
曰地隘縱鴿所止移葬安德門外七里山
史載傅友德奉太祖旨取二子首入报遂自刎御前何喬
遠名山藏具載之又云劉三吾暴卆世廟方后死於火給
諫李清力争以為非是又云徙友德之家於遼東雲南在
遼東者嘉靖中都御史鑰在雲南者嘉靖中良弼皆其後
及考鑰墓志不祖友德又雲南志所云謫永平之故不自
潁國但云五世祖添錫仕太祖𧺫家明州訓導歴知大名府
謫雲南永平熲公止三子豈錫添又其子乎按楊慎傳載
脩雲南通志称鄕逹欲冐嗣公慎不可若果真其嗣慎博
物胡却之也乃竟称潁後大扺慎去後事按晉定王妃係
友德女王請以友德玄孫瑛加級奉先祀部覆不合例寝
其事
劉璟基次子嘗從延安矦勝宗討甌賊勝宗白其才略上
曰真伯温兒也召見厚賚遣還有冨人蔣邦臻素為璟所
不齒啣之會督府移文勾逃䘚刘二貫蔣以璟行二誣指
之羈崇道觀道士王松澗縱之入京見上于左暖閣具白
冤状上宥之命襲父爵以嫡廌謝特授閣門使己長史谷
府會晉燕以築城隙璟進曰詩云兄弟䦧于墻外禦其侮
二王悟而隙觧後從征大將軍李景隆軍前景隆敗夜乘
雪渡芦溝河冰䧟馬死璟躍升陸走良鄕足趾盡裂跛行
三十里會其子貊自大同来赴難翼璟歸抗燕死
宋濓題識郝經雁帛詩千古只此一事經字伯常元中統
元年使宋宋拘儀真十五年經題帛云(霜落楓高恣所如歸期廻首是春初上)
(林天子援弓繳窮海纍臣有帛書)中統十五年九月一日放雁獲者勿殺
國信大使郝經書于真州忠勇軍新舘時己改元至十五
年經不知也明年宋放經歸三月元獲雁汴之金池宋亡
此帛為安豊教王時中所得延祐五年學士郭貫以聞藏
秘書監濓淂識之若蘇武云云此託詞也非寔事按漢昭
使使諭匈奴与武夲傳不合盖漢求武急匈奴詭言己死
常惠引使者夜見武澤中詭云天子射上林淂雁足書知
武在某澤中于是譲单于不信單于謝漢使歸武然經帛
所云上林天子猶似踵為之
吴沉曾為皇子師洪武二十年馬皇后崩意欲立胡昭敬
妃為后沉諫上止弗議而意怫沉称疾乞休許之凡御史
出必令興居沉沉偶欵御史麦飯御史不悦況口占一絶
微諷之御史歸奏無病上間使人廉之報訓塾上怒曰沉
病不訓吾子而民塾乎籍其家幼子年七歲逃自竇得延
其世沉至京不得見上先是沉蒙恩礼時間請淂如功臣
例免一死上給片楮時不及上前楮輒加膚刑
危素勝國時声名籍甚或問虞文靖集太樸事業當何如
集曰太檏舌多誇事業非所知無己其余闕乎闕果死守
太祖難其節庙祀和州至是令素香火其庙以愧之按危
素與黃哻兩墓碑皆宋濂所撰称危素為礼部尚書每陳
失自云吾不畏丞相特畏後世史官今元亡而史存危之
力也又云天之于人不能偹或授才而詘扵位或得位而
窘以時素負重望如景星慶雲而逢時亂亡不獲大展豈
不可哀夫知後世史官可畏而二其身以存史又有二其
身者曲茟而称之為能存史兩皆犯史斧鉞不赦也湏得
馮道再世並銘危黃為無所可否之觧良便且素歸誠後
可以大展而一無所見則何孟春所云景濓于太檏銘詞
多假借豈過刻哉元亡素年六十有八洪武四年䘚惜素
偷生但六年而不得與哻共列
袁忠徹相術工盡得其父所傳永楽中為太常丞上嘗出
宋元諸君遺像示之俾言其何以貴袁一見宋太祖太宗
便曰英武真宗以後曰此秀才皇帝耳元自世宗至文宗
曰皆是喫綿羊肉郎主及見順帝獨曰此又是秀才皇帝
以為非郎主比袁不知合尊事語可為合尊左証祝久明
伯父紳嘗掌教于鄞袁適在籍邀視其家之人及學諸生
時無言既别去私上小圖章二与紳曰給事中章允明父
灝曰參政之章後果如其官
楊士竒以挕琴江縣琴江令罪死惧乃更名立可逃武昌
遇吴人楊翥甚異之立可告以故翥以舘糓譲士竒而更
授徒十里外建文中以薦為吴王審理副時北平有走間
京師者付審理鞫士竒未及公座失間者王令指揮某草
奏以聞久乃得其人伏法後太宗得國指揮以吴王故伏
誅士竒遯歸得免久之觧縉薦其才以翰林脩撰偹頋問
編脩周孟簡作文送一教職引壬竒彂端若曰教職勿輕
視士竒實欲諱前挕琴江教事悪孟簡彂之乃出孟簡某
府長史己學士縉罪死妻孥䓁久繫士竒不能救侍郎羅
汝敬為之不平衆言之士竒乃請於仁廟得釋晚年酷爱
其子稷所為不法事不勝指時與鄕人争墓所為金牛下
水形者交訴于朝法司以士竒子不敢决就問士竒士竒
謂同鄕汝敬長者苐一問之汝敬正色曰吾不知其其他
但每歲見鄉人上塜耳竟還其人士竒積恚會朝命選丈
臣行邊士竒以汝敬應詔䘚遇虜敗堕眢井幾斃乃歎曰
吾不能同西楊扵朝矣致仕歸時王文端直素與士竒同
里善尝以士竒子稷所為告士竒士竒念世質善謝之稷
才能餙過會父歸省&KR0830;使人曲言父前士竒反疑直疎之
出直吏部會陳循前蒙仁廟殊眷欲陞學士而西掦抑之
但除侍講循啣士竒切會楊文敏荣卆鄕人愬其子于朝
付錦衣以文敏故予反坐仍蒙尚寳之蔭士竒知循欲導
衆口揭稷私以文敏有例不甚憬時監王振專权不告士
竒遽收稷勘之得寔坐重典三楊初俱有免死勅士竒次
子道匿之不出竟不赦吴訥者黑窑世匠贄文貞以文陳
嗣初塾師贄攵貞一詩皆引薦訥為都御史嗣初為五經
博士士竒之憐才寔可嘉
楊荣子泰與西楊子稷皆不檢泰嘗貨人鉅萬掠子女致
釘一人扵棺白日焚之泰子燁指揮使被逮時先一日逸
去及泰病死變姓名入京贅一軍家居五年為其妻所覺
以聞上親聽重刑不承獄死成化中原文敏還其所籍
于謙兵部時侍郎項文曜曲黨附謙士林咲之称文曜為
謙妾每待漏文曜必附謙耳密言即無關大利害意以私
之使見者稱二人一体無間也及文曜遷吏部復曲徇何
文渊言官劾其憸邪頼于謙力保之吏部王直于謙初称
為君子儒文曜毁直為老腐謙溺其毁遂輕直語賢王直
何不告歸謙壊文曜見斥
莊定山孔晹稱疾不揖客特往謁陳献章誡勿言献章匿
之孔晹同年頋餘慶知之亦謁献章問孔暘何在献章不
言故餘慶語次輙曰誠為入道要義果然乎献章曰是也
曰公扵此字尚湏參着献章愕然不知何指曰定山在公
所而公云云犯妄語戒矣又以献章出入必請命于母夫
人因曰倘入内何以為詞献章以求嗣對定山曰太夫人
方孀居而胡出此献章無以應會常熟周木者確遵問視
之礼晨必就父寝問安父不應又問至再三父怒叱之老
人方酣睡胡惱我出告人子不許我完夢時人為之語曰
周木問安献章求嗣
李夢陽負詩名在主事時或乞書一便面贈殷甲夢陽不
知殷何人殷亦不省夢陽偶以便面示人称當今才子殷
識之及被逮殷寔為劉瑾掌家詭瑾命嘱官校善夢陽至
京又言於瑾出便面為証若曰夢陽初未嘗無吾軰也瑾
使人通意必一見入長揖叙謝而己瑾餌以大官夢陽曰
有疾不勝事固辭
李西涯父淳以軍餘為渡子有婦日往返渡者再淳問故
以走飯夫獄又不免堂上翁姑朝夕也淳誼不受渡值因
以長厚聞己而有老叟示淳吉兆令抱親骨葬之視白狐
卧處為的却不強令狐去他日果見白狐時天明不淂己
警狐走埋之叟曰若子至三公孫則衰矣生東陽以神童
早隽称淂君常以詩文延引後進有識之士謂數年之後
一番詩文之徒不諳經術必誤蒼生尚名矯激致傷元氣
因念閣臣劉健時信陽何景明以逸才十五登鄉觧十九
預會榜俗論必入翰林徤曰此子福薄能詩何用竟除中
書舍人未四十䘚東陽代徤為首揆亦頗抗䟽救拔景明
於是四傑七才子繼𧺫樹幟互標榜瑾敗御史張芹劾東
陽礼瑾過于卑屈不無名節之累云東陽獨子兆先未免
姑息以是子雖才而澆無䋲尺致病父以其曠業題書案
云今日柳陌明日花街焚膏継晷秀才秀才時偶風變兆
先亦題其父案今日黃風明日黑風爕理隂陽相公相公
觀此放言知西涯之失教也兆先弗論矣
王守仁子正億億子承勲歴嗣新建勲無嫡子先進先逹
係庶子而進又無子自應逹後業弘入継進為子待襲業
弘毋章悍以素隙不肯出繼曰祖封自在也進恨既襲爵
請立守仁父華之後業洵者為嗣以業洵為司馬業浩嫡
弟勢劫之也盡有其家産已度非文成後安得後文成不
如為德于幼支承勲弟承恩之子先通宜嗣可不問前産
而輙飛誣業弘父逹為乞飬逹係中子也會審時庭鞫三
語先通不能對問何以前後兩子皆真而中子獨贋又何
以無後之兩子皆真而有後之中子獨&KR0915;又何以勲妾沙
氏既有子且有孫却預知兩子一孫之或絶或夭而中抱
一乞飬乃託言先逹之贋巳曾具䟽留中疏草覓不得獄
十年不决以業浩摠督兩廣力持之故業弘呼闕舉刀抹
頸竟不採勘初招先通襲爵四年國變為流賊所斃業弘
在獄獲免
聶豹講陽明之學性矯詐大廵福建好與鄉紳水火刑罸
偏錯會内監趙有家奴張浩不法甚事方彂而入其賄称
趙初死不忍竟其獄縱浩己為蘇州知府欺朱玉峯長厚
罪其家人以計執太監龔銓下獄受銓黃金二千兩釋之
物論遂蠭𧺫會䘏刑至復收銓并諸囚四十餘不分輕重
一夜殺之遂張言人云吾入銓貨今何如也黜楊南峯鄕
飲責減鄕士夫輿從大不合時宜時有謗書粘其門豹見
之泣訴道憲欲甘心其不淂
嚴嵩籍沒案黃金一萬三千兩零純金噐皿一萬一千兩
零鑲金噐寔金二千二百兩零金鑲首餙寔金六千五百
两零(通共净金三萬二千九百六十九两)銀二百零一萬三千四百兩零
銀噐实銀二百零二萬七千九十两零(通共净銀四百四萬餘两)主噐
共一千零五十七件内有漢始建國元年注水玉匝晉永
和鎮宅世宝紫玉杯永和鎮宅世宝玉盤紫玉墨玉碧玉
黃玉荒玉花玉䓁名番字玉板一片千岩競秀玉山一座
凡玳瑁犀角瑪瑙銀宝石琥珀珊瑚象牙水晶玻
瓈哥窑柴窑嘉峪石䓁物共二千餘件龍卵壺二龍卵
酒瓮一未製噐龍卵一洪熙宣德中古刺水熊膽空青薔
薇露十三礶礦砂三百八十两硃砂二百五十斤諸香二
百九十一根重五千五十八斤竒南香三大塊沉香山四
座織緞綾紬絨褐羅錦洋布洋錦共一萬四千三百零疋
内有五爪雲龍過肩縀三疋宋錦乙百一十七疋瑣幅一
百六疋并諸色裘葛男女衣服一千三百餘件古今名琴
五十四張内有月下水玉琴咸通之宝清庙之音响泉霜
鍾清流激玉玉壺冰蒼龍噴玉一天秋萬壑松秋澗泉雪
夜鐘玉錝琤宝玉秋月春雪調古冰泉垂月松風鳴雷震
殿九霄鳴佩流水高山寒江落鴈等名又大理石古銅琴
古硯一十六方内有未央宫瓦研銅雀臺瓦研唐天策府
研貞觀上苑研蘇東坡天成研宣和殿硯文文山硯其餘
古銅噐古書帖共四五千件古名画共三千餘件内有唐
九成宫避暑圖阿房宫圖宋周文矩學士文会圖金谷園
圖唐閻文本職貢圖杏壇圖越王宫殿圖宋張擇端清明
上河圖西湖春暁圖南屏晚鐘圖劉松源西湖圖共計變
價與噐皿首餙共銀二百三十四萬二千零續追不及千
金通共估現銀二百三十五萬九千二百四十二兩零龍
卵五个貓睛三十三顆暈貓睛一顆祖母綠二顆北京抄
産不在數内房屋千(餘)間内有雕刻香屋十間搃之
一處所籍不及十之四(五)行賂與寄頓過半按越王宫殿
圖係仁和縣丁氏物文会圖係錢塘洪氏物上河圖係蘇
州陸氏物每值千金尚有贋本
郝敬四書觧頗多彂所未彂為魯鄒功臣如舜欲常常而
見謂舜留象在都而使吏代治即如周公封魯未嘗一聞
魯事也即如忸怩果非齊東象非不可化者源源而耒舜
以多見則親聖人悟一夲之妙用也又云底豫後象亦馴
及就國舜南廵之有庳舜崩象乃親耕奉祀唐柳子厚毁
其祠作毁(象)亭神記王陽明復其祀作象祠記至今猶官祀
春秋不衰陽明似猶觧郝敬所觧
汪喬年崇禎初歴官陜西督撫專治賊時諸流中獨李闖
勢逸逞更難制喬年奉密命伺彂自成祖父先墓會喬年
破雒賊靡乃嘱米脂令邊大受迹之縣役有自成族子恐
累及出姓為孫氏者大受詗得之責以導竹免罪至二百
里萬山中指十六塜之一曰此自成祖父穴也相傳仙者
為之卜兆内有鉄灯檠㸐火壙中留記曰鉄火不滅李氏
當興于是破入檠火尚荧荧不熄但螻蟻數石護擁棺外
則斵其棺骨青黑色髮被体而黃腦後一穴如錢視之中
小赤蛇蜿蜒長三四出見日而騰數尺以口迎日
舌吞吐者屡仍伏地其器凾臚骨并脂蛇以聞
金鉉工部時以勁直忤太監張葬憲憲臨較場點視軍器
先諭金工部名下人役不許私逸一人随報砲無火門者
百許蓋預塞之以誤鉉者坐落職𣸪起甲申春書覆宣撫
朱有云公以介弟公郎見託敢不聞命但宣邊不守天下事
殆有不忍言者弟職皇城誓與城俱昨二舍弟覓淂便舟
欲奉老母南老母以死自矢堅不肯行為之奈何都城存
亾視宣鎮安危宣䧟老舅翁候我黃泉不數日當相見耳鉉
初生進士夏嘉遇到門小名甲兆與大父懸弧同日初名
䋲取祖武之義又娠鉉之日大母夢一羅漢入室汗如雨
五歲痘危又夢異僧来家千百而活共鄒汝愚十八領觧
馬上口占一絶龍泉山人一書生偶竊三巴苐一名世上
萬般難了事鄕人何用太相驚鉉大父嘗語鉉父顯召汝
湏省此乃鉉父不得鉉果以十八領觧而難了句似專為鉉
作䜟甲申三月十九日相傳駕南幸或竟言駕嶺鉉冠帶
走死禁城西北河弟錝亦赴井死己弟鏡被縶責金五十
酷賊宗敏知錝死乃釋鏡戶曺郭大来之僕語鉉故長班劉
元汝爺浮屍水上方擬入掩骸會賊東行皇城閉至六月則
鉉屍与吕監同坎水衝骨露内宫移兩骨更認之先是鉉
与其友毛穎等遊河䘚死此張明弼為之傳盖
夲傳所略悉之
劉宗周為東林護持力持功過格芝或不然之劉有
札云宗周為彊場𧺫見痛恨熊賊(廷弼)并嫉君子之左袒然
諸君子之見故自遠事己如此不得不固元氣周黃門謂
才尚可用魏黃門又謂熊非門戶中人廼局中人也得之矣
徐大化論熊字字寔錄諸君子亦舉以為咲柄不知諸君
子何故仇李三才而暱熊搃之從名相𧺫見乎熊犯舉動
近閱椘人公揭方知有此說話弟意貫城内外雖未能蓄
數千人奸細而全楚之鋒公行黨護勝數千奸細羽翼矣
黨椘人者不一而足乎熊犯殺賊則不足而走險
之鹿(急)扵自救弑父与君則有餘真(不)可不慮也恨奍成
其悪者皆吾黨耳(出駐晴閣吴大雍磐刻本)論者曰黃石齋性好堅執
劉念臺理近于膚總不觧時宜二字時宜從格物漸致之
認格物不清而以言道誣道也於外熊拒熊益信之西賢
厄處不可不辨
鄭芝龍以兵為唐守仙霞一帶諸要害其親家黃徽㣧己
北歸密書招之芝龍欲歸功徽㣧因而自媒遂盡撤諸守
及北師大入徽㣧不在軍不敢輕身遽欵以其衆遁海外
有鄭瑄者素與芝龍通譜入海招之咬以誓擬封平國
公世竒呢哈哈番䘚其子成功拒父乃但以
張煌言息臨門之范督張用奉化人
之衛于中軍之室既史李兩中軍介胄拜上九鐡以提督
命免時有腐儒宋者謾言張徒優邊耗餉其䘚為吾等憂
䆒何所為何不自覓死乃煩今日東顧僕僕適常鎮内使
李座聞之變色語宋足下不知大義莫弄舌彼食其食事
其事苟貪生盍早入欵宋猶嘵嘵李大叱之彼欲明白死
萬耳目見聞做一頂天立地漢豈肯輕付溝瀆若不聞前
者海沸星隕是為誰来此去伏法西市刀頭尚有餘香同
座李懷怙名屺源語李明多忠臣此亦其一李日不然明
即多忠臣末祀淂此為三百年生色譬奕者終局關一着
一着不雖敗氣猶壮嗟語出旗下却可為煌言志銘矣
壬子杭張仲嘉名文嘉以蒼水之棺暴石塔西廼擬改殮
向松場里人曺老買地一角而懷怙与共事細檢其骨骨
紫絳不枯入小棺堅緻從死五骸甕盛之遂有投誠海弁
共樹大碑扵墓前明書某墓既葬訖張李疑淺露不如以
為疑塜更遷之于是還劵曺不耴其值曺老焚劵請埋此
大碑礦中為世守比于古人葬衣冠之義僧問石者語張
李蒼水詩有于岳三席之句碩承賣主之名向南屏覓地
為一席於是又潜合石門吕用晦名光輪武林沈甸華名
蘭先共覓地(于卯文)至三月襄事
地中書明大司馬蒼水張公墓九字碑不過尺許左書茂
才子穆羅公右書侍者貫玉義從三人後書石背歲次癸
丑辰月丁酉午時遷葬扵此共二十八字字略小問石春
秋歛祭之以上共事諸子咸廢制舉問石甲申年纔十餘
齡耳不經識字己受拂住净雷峯之下有哭大司馬一律
云素車白馬漫相迎豈是尋常風雨情龍自逶迤来九曜
人從何處話三生萇弘血染丹楓葉蜀帝䰟歸杜宇声成
敗莫論今古事波濤日夜吼長鯨附載懷岵西湖一律想
到凄凉處凄凉入暮烟一湖閒日月兩岸舊山川野鳥歸
疎樹雲棧遠天泉声鐘外响夜色黯殘年是歲暮薄望
作為附記之
列朝諸臣詩歌逸
洪武朝
太祖微時遇一遊僧鳳陽手持小磬號于衆曰擊磬賣詩
聲絶詩就太祖因指卵為題應声曰一塊無瑕玉中含混
沌形忽然成五德呌落滿天星已兆重混沌之義
國初吳人姜子竒兵亂妻為金陵師所收數年子竒窮乞
食金陵見一婦高閥不𣸪認忽布囊裹斗米藏金釵二與
之子竒憶淂故妻歸簡米淂釵与詩中喜數日𣸪過高閥
果見妻出欲有所言而為門者所覚遂&KR2648;出二釵与書後
一詩曰夫留吳越妾江三載恩情一旦空葵藿有心終向
楊花無力暫東風兩行珠淚孤燈下千里家山一夢中却
恨當年罹此難相逢敢把姓名通兵官感歎還其前所褁
夫婦同歸
明初大理總𬋩段功為梁王所羈妻高氏遠懷事在段寳
傳有詩全錄詩曰風&KR1032;殘雲九霄冉冉逐龍池無偶水雲一
片綠寂寞倚屏幃春雨紛紛促蜀錦半床閒鴛鴦獨自宿
好语我將軍只恐楽極生悲冤鬼哭巳而功見殺功女僧
奴貽詩兄寳誓必報其二曰珊瑚勾我出香閨滿目澘然
淚濕衣冰鑑銀臺前長大金玉葉下芳菲鳥飛兔走
桂馥梅馨不暫離惆悵同胞忍別應知&KR0877;淚點蒼低
方谷珍有女適黔國公之子年十八時患痘禱延慶寺愈
後謝神寺有僧作回回曲宣誦神前有云江南柳嫩綠未
成隂枝小不堪攀折得黃鶯飛上力難禁留與待春深有
以告谷珍谷珍怒捕僧以竹籠之且沉之江曰吾亦有偈
送汝曰江南竹巧匠作為籠留與吾師蔵㳒體碧波深處
伴蛟龍方知色是空僧在籠中訴曰死即死碩更一言許
之曰江南月如鑑亦如鈎如鏡不臨紅粉面如鈎不上畫
簾頭空自惹場愁谷珍咲而脱之
元末江西程國儒任餘姚州判官因亂来依方國珍與吕
玄英為交出鶴傍牡丹圖求題玄英題曰牡丹花畔月精
神飛並雲林似倚人萬里青霄不歸去洛陽能有幾時春
程知為諷即日促装回鄱陽
元兵退守開平太祖遣使者諭之元主脩荅贈使者詩曰
金陵使者渡江來漠漠風烟一道開王氣有時還自息皇
恩何處不昭回信知海内歸明主亦喜江南有俊才歸去
悦誠煩為說春風先到鳳凰臺
太祖見宋太祖詠月詩有未離海底千山暗纔到天中萬
國明之句因指新月令太子諸皇子賦之東宫詩有句雖
然未得團圓相也有清光照九州太孫詩云誰將玉指甲
搯作天上痕影落江湖裏蛟龍不敢吞上以未得團圓影
落江湖滋不悦或又云誰將四句為太宗所作未詳
太祖嘗過廢寺寺寂無人壁間畫一布袋和尚墨迹猶鮮
題一詩扵後詩曰大千世界浩茫茫收拾多將一袋装畢
竟有收還有放放寬些子又何妨此寄諷也索畫者必不
可得
臨安錢宰字子予武粛裔孫也為脩纂尚書奉命選孟子
節文有詩曰四鼓鼕鼕𧺫着衣午門朝見尚嫌遲何時得
遂田園楽睡到人間飯熟時高皇聞之召見諭卿詩却好
只是無有嫌汝可改嫌字為憂字遣歸
太常博士顧禄嘗過鄱陽有聮放歌今日容豪客破敵當
年想至尊此詩流入禁中太祖急其全作頗深喜之
象山錢唐初入謁献長篇略曰大明洪武元三春春雷一
聲天地響龍飛在天雨如膏天地山河增氣象山人昔往
東海山山形如象山名丹丹山之南有白石山人隱遁松
林間山人名不掛唇齒山人不與人相似好風吹步上京
師鉄杖麻鞋見天子天顔悦懌天開明謹身殿中承聖旨
致君尭舜端有時山人事業當如此唐誓死存亜聖之祀
成化初黃溥之祖南山者遂有錢文竒勛之詩詩曰引棺
絶粒箭當胸拚死扶持亞聖公仁義七篇文莫&KR1500;冕旒千
載繪仍龍批鱗既奮回天力沒齒終成衞道功那得洪恩
徧寰宇泮宫東畔置祠宫玩末句意欲另祠學宫惜後世
無議及者
翰林應奉唐肅洪武中應制賦海東青云雪翮能追萬里
風㘴令狐兔草間空詞臣不敢忘規諫却憶當時魏鄭公
詩後自署上御西鷹房學士宋濓有禽荒之戒故云
太祖最撫誦唐李山甫上元懷古之句徧書屏几詩曰南
朝天子爱風流盡守江山不到頭總為戰争收拾得却因
歌舜破除休尭將道德終無敵秦把金湯可自由試問繁
華何處在雨花烟草石城秋可想開造之王安不忘危至意
高季廸與范文正皆生姑蘇兩於卓筆峰並有詠而氣象
稍别范云笠澤硯池小穹窿駕石峩仰天憑作紙寫出太
平歌高云雲來初似墨鴈過還成字千載只書空山靈恨
何事似稍分渾大與纖細季廸不終似於此徵之其奉迎
車駕享太廟還宫有云鳴蹕聲中暁仗廸錦装馴象踏紅
埃半空雲影看旗動滿道天香識駕來漢酎祭餘清廟閉
舜衣垂處紫宫開禮成海内人皆慶献頌應慙自乏才較
唐諸公應制諸篇誠無所遜又有登雨花臺望大江之句
曰大江來從萬山中山勢盡與江流東鍾山如龍獨西上
欲破巨浪乘長風江山相䧺不相譲形勢争誇天下壮秦
皇空此瘞黃金佳氣葱葱至今旺我懷欎欎何由開酒酣
走到城南臺㘴覺蒼茫萬古意遠自荒烟落日之中來石
頭城下濤聲怒武騎千群誰敢渡黃旗入洛竟何祥鐡鎻
横江未為固前三國後六朝草生宫闕何䔥䔥英䧺乘時
務割㩀幾度戰血流寒潮我生幸逢聖人𧺫南國禍亂初
平事休息從今四海各為家不用長江限南北
魏觀大本堂有云翠葆葳𬎼九鳳旗東華遙望立多時都
堂棨事貂蝉集䘚衞輪班乕豹馳月繞珠簾陞講席花迎
金輅粛朝儀六王炳炳前星後珠緯聮輝上玉墀觀文詞
贍麗為存其一
王椲感興之作有云女貧適人難士窮事人易堂堂七尺
軀道義非不貴孰知一失身禄爵未為累由來食人食有
死心弗替出門慎其随大易著深義所以古達人隱約居
亂世我懷管幼安高風邈難継此似拘留滇中自矢以見
志者并錄禕築城謠一首朝築城暮築城築城欲高高輒
崩江南五月盛霖雨随崩随築人人苦大家築城多賣田
小家賣産來助錢朝築一寸暮一尺盡是齊民膏血積争
道城高可防賊民力己窮何所益君不見陞下盛德猶如
天四海一家千萬年金湯之固非所恃何乃㘴令民力敝
前詩見節後詩殷殷為國卹民至意不惜批鱗
劉基秋懷似遭讒之後所作詩曰清晨啓扉㘴微風動游
龍切切砌下蛩喓喓自成音灼灼各有容四序迭推移衰
病情所鍾身羸足已弱有願不得從愧負天地生愴恨填
心胸宋濓和之有曰美女顔如花身有椒蘭氣胡為素風
生白草同憔悴金鵉委鬢雲愁容怯新媚黃金固云貴鑄
形難鑄淚己矣復何言榮名本非覬二曰仙人韓伯鵉弄
簘吹紫蘭一吹洞芝長再吹翠雲寒紅日長不死何憂芳
歲闌常乘雙鹿車遨遊三素端有時念下土臨風動哀歎
基又有泉石歌為冷𧺫敬作錄其後句云憶昔識子時西
州正繁華筝笛沸晨暮兜離僸佅争矜誇子獨徜徉泉裏
長日松隂净書几取琴為我弹一曲手拍滄浪洗塵耳否
往泰來&KR1134;聖明有虞制作超莖英和聲恊律子能事罔俾
䕫摯&KR0825;其名
宋濓擬古之一明星亱去角遠倚紫垣中四國仰照耀寳
劍出秋空一朝化為石下與沙䃯同牛羊或踐履戮辱到
兒童位高知身危退蔵保其終又襍體詩曰温温荆山玉
刻作瑞世麟繫以𥙷衮絲相期佩君身君身享遐福四海
歸至仁峩峩九天山乕豹為守閽惜哉不得献襲之㕥文
茵亦是見逐明志之作
建文朝
王賓避地太湖聞譲皇立有詩云數莖白髮亂鬔鬆萬理
千梳不得通今日一梳通到底任教春雪舞東風語似知
天袁柳庄與素契至是遣子忠徹微謁賓以乹象詢之賓
曰此數莫逃
惠廟遜荒詩大率海内有心人所擬詩曰流落江南四十
秋歸來白髮已盈頭乾坤有恨家何在江漢無情水自流
長楽宫中雲氣散朝元閣上雨聲愁新蒲細柳年年綠野
老吞聲哭未休又貴州金長官司羅永菴有題壁二詩
一曰風塵一夕忽南侵天命潜移四海心鳳返丹山紅日
遠龍歸滄海碧雲深紫薇有象星還拱玉漏無聲水自沉
遙想禁城今亱月六宫猶望翠華臨二曰閱罷楞嚴磬懶
敲笑看黃屋寄雲標南來瘴嶺千層迥北望天門萬里遥
欵段久忘飛鳳輦袈裟新換衮龍袍百官皆知何處惟有
群烏早晚朝
鉄鉉二女㕥父故籍發教坊女不辱有詩亦擬作長女詩
曰教坊脂粉洗繁華一片間心對落花舊曲聽來猶有恨
故園歸去已無家雲鬟半綰臨粧鏡雨淚空流濕絳紗今
日相逢白司馬樽前重與訴琵琶次女詩曰骨肉相殘産
業荒一身何忍去歸娼涕垂玉筯辭官舍步蹙金蓮入教
坊覧鏡自憐傾國貌向人羞學倚門粧春來雨露寬如海
嫁得劉郎勝阮郎
方孝孺過釣臺古風云敬賢當遠色治國湏齊家如何廢
郭后寵此隂麗華糟糠之妻尚如此貧賤之交安足倚羊
裘老子早見幾却向桐江釣烟水其閒居感懷錄五之四
一曰鳴鳩知天雨乾鵲知天風蟋蟀最無知亦悲年運窮
云何嘗世士憒憒温飽中變故如波濤沉湛安所終二曰
鳳随天風下莫息梧桐枝群鴟得腐鼠咲汝長苦飢舉頭
望八荒默與千秋期一飽亮易得所存終不移三曰庭前
多古檜封殖合百年女蘿欺衰朽揚翹冠其巔弱蘭蒲柳
脆鉅幹金石堅得時不自料歲晚良可憐五曰池魚不知
海越鳥不思燕蚯引算一穴神龍輕九天小大萬相殊豈
惟物性然君子勿歎息彼誠可哀憐一則審運二則矢志三
則感時五則貶敵閒居云者託詞也送劉士端歸括蒼按士端
係文成之孫不見本傳故存之詩曰憶昔高皇定華夏海
内遘屯龍戰野帷幄謨謀三數公君家中丞最瀟洒舳艫
十萬搗虛來帆檣蔽空聲吼雷從容掃強寇手扶日月滄
溟開盗犯洪都突彭蠡砲石星流湖水沸御舟閣河諸將
譁神箭穿顱逆酋斃是時中丞謀略精指麾英傑江表平
掀髯撫掌談世事天子稱善群臣驚寰區混一定勲賞鐵
劵金符頒土壤中丞獨擅翼贊功賜號每為諸司長青田
冡木三十年高皇仙御亦賓天國初故老尚誰在幾人事
業圖凌烟忽見聞孫三歎息秀目疎髯遺像逼擬樹豊碑
墓道邊欲請天朝重褒錫至尊含咲問群臣先帝功臣今
有孫胡為拂衣入山去旰食未敢忘君恩海内只今無盗
賊幽州與兵惱邦國廟堂謀議豈無人我懷中丞淚沾臆
嗚呼志士古所稀留矦武矦今是誰九原招兮倘可作為
觧四海蒼生危又書事三首伏枕三旬不整冠夢魂時復
對金鑾忽聞盛事披衣㘴今日朝廷立諫官斧扆臨軒几
硯閑春風和氣滿龍顔細聽天語揮毫久携得香烟兩䄂
還風軟彤庭尚薄寒御爐香繞玉闌干黃門忽報文淵閣
天子看書召講官皆講筵事
周是修寓言古句有曰隂陽分晝亱輪運浩無窮時物更
代謝孰知玄化二人生如夢寐即窹永成空幽觀哀荣朕
往𣸪邁旅逄鄙夫昧達識眇然随所終賢豪關世運用舍
合中庸進由吾大道退勵吾清風載歌紫溪玉不愧商山
翁此萹直可作殉國自銘與共許國六人無之矣
永楽朝
姚榮國公遺像好事家即以廣孝生平警句周書其旁内
有團扇一詩膾炙人口聯曰掩歌聲不散障月影同圓又
御溝句曰静&KR0636;金殿影清徹玉階塵已是絶凡
解學士縉永楽中命題彪虎圖曰虎為百獸尊誰敢觸其
怒惟有父子情一步一回頋此諷諫也時仁廟失爱頼此
感帝東宫卒以安此明于父子之義灼爍又前未遇時題
文山上已詩後有感崖山雲寒海舟覆六載孤臣老燕獄
東風杜宇三月三五陵望斷春蕪綠墨花皇皇五十六寫
出江南愁萬斛當時下茟眼如虎日落天仾鬼神哭揚帆
西走儀真船手持鰲柱擎南天間關嶺海血洒檄回首家
國随飛烟六宫粉黛黃埃裏漢火無光吹不𧺫全軀肯學
禇淵生嚼舌甘為杲卿死薊門草碧春淒淒高官不換西
山薇哀吟一曲肝腸裂勁氣萬丈蛟龍飛當年恨殺葛嶺
賊恨不刳心食其肉堂堂忠義行宇宙白日青夫照遺墨
落花寒食風雨時展卷如對龍乕姿載拜酧公金屈巵有
酒不讀蘭亭詩此于君臣之義亦慷慨之及南平交趾送
送繡衣出按有云虬髯白晳繡衣郎驄馬南廵古越裳城
郭新開秦郡縣山河原是旧金湯天連銅柱蠻烟黑地接
珠崖海氣黃莫說炎荒冰雪少湏令六月見飛霜亦頗見
經世大略而䘚不終徒負此數語
黃淮雜詩有云蒿蓬相因依飄飄逐風𧺫風力有時息零
落在泥滓蘭蕙幽且清掦輝被芳沚白露凝為霜華葉亦
披靡蒿蓬何足歎嘅此蕙与蘭蘭衰有餘馥猶足奉君歡
玩末二句希採擇也
胡儼飲酒擬淵明有曰凱風自南来颯然入吾廬翻翻動
書帙素琴聊自娱好鳥鳴前檻竹樹交扶疎北&KR1141;適閒曠
美酒湛清壺南山天際明浮雲空翳如身非處士似或不
衷
胡廣駐師環瓊圖之句有曰日出見山低日入望山高四
山宛如環層沓湧秋濤天兵駐連營雲霞護鉞旄春陽被
野草暖氣回征袍司馬用九伐廟略全六韜師行貴神速
全肅無讙囂勇士一敵百泰山壓秋毫上軍先伐謀小醜
焉能逃
楊士竒幽蘭在空谷之詩有曰幽蘭在空谷天産異凡卉
微旭耀貞姿流風汎芳蘤豈以澗壑深顔色不自媚所憂
蕭艾滋延蔓雜荒穢時秋白露䧏未免同憔悴誰能掇孤
芳紉作君子佩
金幼孜早發清河有云海色正滄涼龍旗拂曙光雕戈寒
映日羽箭薄凝霜城闕雲中近關山笛裏長天兵随殺氣
萬里掃欃槍上六子詩各錄其一太平之音與是修
自別
曾棨字子啓永豊人永楽二年状元領二十八人為庶吉
士上嘗面試令背記柳子捕蛇者說時無全誦詔皆戍邊
赦之肩大木應工作棨作書陳辛苦于執政上見書憐而
釋之與原官歴侍講學士善草書能詩歌稱江西才子御
試天馬歌棨先成荷寵遇己而疾作乃捉茟書曰宫詹不
小歲周非久我以為多人以為少易簀蓋棺此外何求白
雲青山楽哉斯丘遂卒
太宗嘗觀歴代帝王像指順帝向尚寳袁忠徹云此又如
太醫樣何也袁称為秀才皇帝黃南山嘗晤忠徹語之曰
順帝係宋幼主㬎之子載符臺外集又葉盛水東日記載
有一詩更悉詩曰皇宋第十六飛龍元朝&KR1113;封瀛国公
元君召公尚公主時承賜宴明光宫酒酣伸手扒金柱化
為龍爪驚天容元君含咲語群臣鳳雛寕與凡禽同侍臣
献謀見除公主泣淚沾酥胸幸脱乕口走方外易名合尊
沙漠中是時明宗在沙漠締交合尊情頗濃合尊之妻亱
生子明帝隔帳聞笙鏞乞歸行宫飬為嗣皇考崩時年甫
童元君&KR1113;詔移南海五年乃歸居九重憶昔宋祖受周禅
仁義綽有三代風至今兒孫主沙漠吁嗟趙氏何其隆按
宋帝㬎被執時方四歲長而尚元公主後賜宴被疑改名
合尊竄入沙漠時元明宗為弟元宗所逐失位逃沙漠以
婣戚故且並逋匿交深遂以合尊所生子為子名妥懽己
而明宗見弑安置妥懽於海外方七歲後因人言此非明
宗子移内置廣西文宗死大臣欲立其子太后不可迎妥
懽立之是為順帝非其子三字載元綱目非禆乘之言也
綱目云明宗在沙漠納西北彛阿兒斯蘭裔孫女名邁來
的生妥懽帖睦爾繼云時有言妥懽非明宗子移于廣西
之静江安懽之生係元大德七年庚申先宋太祖庚申受
禅與陳希夷論國祚有只怕五更頭之言盖理宗景定元
年已是五庚申順帝之生寔是六庚申矣此詩不知何人
所作恰與數語合盖洪武造鼎則真宋亡而借宋龍鳳者
禅也又按王錡寓園襍記云全某者係宋淵聖帝母舅渊
聖在元學佛子土蕃有子亦從其教元主坐以惑衆皆謀
殺之一夕全夢甥渊聖父子來訴吾無罪見殺行奏上帝
舅湏資我筆墨洒淚去如此豈謀殺者子非真乎王世𢡟
窺天外乘宣帝非建文幼子且悟合尊之說或出宋遺黎
之口云
正統天順朝
吳施槃正統三年鄕試苐十五且公車作詩留别有紅雲
紫霧三千里黃卷青燈十二時又詠蝴蝶云莫怪風前多
落魄三春應作探花郎己未果状元及第半載卒玩前句
似有淒清之意後句落魄頗寒儉時人以為詩䜟云
天順七年會試闈中大火預試者死九十餘人奚昌元者
作詩紀其異有曰回禄如何也忌才春風散作禮闈灾碧
桃難向天邊種丹桂寕從火裡開豪氣滿懷争此熖壮心
一夜盡成灰曲江勝事今何在白骨棱稜漫作堆
布衣成噐餘姚人正統中向龍泉山頂為文祭劉忠愍球
文中述古今權奸之禍約三千餘言又有祭忠壇詩詩曰
萬古興亡淚滿箋一壇遥憶祭忠年大書筆在憑誰執高
調歌沉待我傳無地可投湘水恨有天應照越山巔布衣
憫世尤堪吊何處松楸是墓田
景泰朝
景泰中編修楊守陳賦銀荳謠有曰尚方承詔出九重冶
銀為豆驅良工个个勻圓奪天巧朱凾進入蓬菜宫御手
親將十餘把琅琅亂洒金階下萬顆珠璣走玉盤一天雨
雹敲鴛瓦中官跪拾多盈䄂金璫半堕羅衣縐安得天顔
一咲懽拜賜歸來㘴清晝聞知昨亱六宫中翠娥紅䄂承
春風黃金作荳競拾得羊車不至愁烟中别有銀壺薄如
葉并刀剪碎盈丹匣也随金荳洒金階滿地春風飛玉蝶
君不見民飡木皮和草根夢想荳食如八珍官倉有米無
錢糴操瓢盡作溝中塵明主由来爱一嚬安邦只在䘏窮
民願將銀荳三千斛活取枯骸百萬人諷諫之意溢于辭外
何文渊初守温州以廉静称郡大治召侍郎刑部或餽暮
金却之好事者為之立却金館病歸正統十四年𧺫吏部
加宫保擢用人才始露詭譎之迹言官争暴之目為奸邪
人品之兩截如此徐武功為賦詩譏曰温州太守重来歸
昔何廉退今何違却金舘在己如掃掩月堂寒空掩扉人
間固有假仁義天下豈無公是非老夫沗秉春秋筆不作
諛詞耴世譏
于忠肅謙平居㘴側嘗懸文山像一軸手為贊其辭曰
鳴呼文山遭宋之季殉國忘身舍生取義氣吞寰宇誠感
天地陵谷變遷勢殊事异坐臥小閣困於羈繫正色直辭
久而愈厲難欺者心可畏者天寕正而斃不苟而全南向
再拜含咲九泉孤忠大節萬古攸傳我瞻遺像清風凜然
後郎中張遂宝此像亦宝此贊更求水東葉盛附贊謙初
諸生時篝燈夜半有巨人持便面索書謙醉大書十字大
造乹坤手重扶社稷時巨人驚棄便面去早視之乃一片
蕉葉耳此二語已是忠粛一生定評
臨川聶大年以王文端直酷好戴文進畫有云公以好畫
之心好賢則幾矣後病劇京邸投詩文端有云鏡中白髮
難饒我湖上青山欲待誰千里故人分槖少百年公論盖
棺遲文端得詩泣下遂為大年志墓
成化弘治正德三朝
南海陳献章成化初會試雖負時名亦涉躁進至於破制
科之体時為老者安之三句破題曰物各有其䓁聖人䓁其
等諸士無不絶倒編修金路遂有感作詩云何處開新調
旖旎自不群剪花金瑣瑣聞葉玉紛紛巧叠空中錦輕翻
水上雲自慚心太拙到此不能文
献章以師吴與弼被徵除翰林撿討員外張弼以書誚之
有詩曰君恩天地寬臣節日月皎無事但受官優游豈不
好未識義何如借問程明道李密是何人亦有陳情表献
章頗内慙己而辭歸
吴劉昌成化中入南内於戊字庫見古銅物如劍而無刃
平直首微稜長可二尺闊僅寸下有靶嵌銀作童子奉牌
舞牌状上有古并聶家四字面嵌銀詩四句曰模稜難断
佞人頭碎腦翻成百倍憂觧英䧺生胆氣從今不用佩吳
鈎此噐不知如何用之
李東陽南狩七十韻錄其寓諷之句有曰天王赫斯怒歲
晏御戎服徂東慕車攻在邑誇鋈續金聲播遐壌稜威振
殊族戾止陳韎韐佚游謠黃竹於鑠貴時晦倒載斯戬糓車
馬混文軌蘭舘櫜矢服所期各宗盟展也永親睦
嘉靖朝
王文成以僧再世之說嘗遊某寺一室封鍵甚密欲開視
之僧不可先師入定五十年誡弗啓文成必啓之見龕中
坐一僧&KR0770;如生面頗類王壁間有偈五十年前王守仁開
門原是閉門人精靈剥後還歸復始信禅門不壊身文成
曰此豈吾之前身乎悵然者久之為建塔以葬之以是守
仁講儒學而稍似乎禅
嘉靖中劉仕義殊不取詩有别趣之觧因論杜家為唐詩
冠冕以理勝也見唐子畏送人下第詩有云皇家空設網
儒子尚懷珍以為未免怨懟因舉唐人明主既不遇青山
胡不歸之句以箴之又以都穆有節婦詩白髮真心在青
燈淚眼枯沈石田爲改一字謂禮經寡婦不夜哭宜改燈
字爲春字擊節称爲入理又極喜吉水羅洪先以翰林歸
永豊羅倫以修譔歸鉛山費宏以宰相歸併錄三詩以爲
山居之楽莫過是洪先自詠獨坐空亭一事無秋風春雨
一團蒲而今始觧閒非偶到淂能閒幾丈夫倫自詠五柳
先生歸去来芰荷衣上露漼漼不由天地不由我無盡烟
花無盡杯别樣家風幽澗竹一般春意隔墻梅老来只怕
風濤險懶下瞿塘灔澦堆大學士王守溪寄宏詩横林特
地𧺫高楼楼上書多擬鄴侯日與圣賢相對語身於天地
復何求三峯有意當窗見一水無聲遶檻流試問主人何
所楽本来無楽亦無憂守溪之句可共三而四
費文憲宏在籍嘗搆别業身董之頗勤一日午夢恍惚見
有絳袍冠帶者為之題柱四語我昔犹君昔君今勝我今
盛衰皆有數何必苦劳心怱不見蓋此别業為朱柴侍郎
故居也宏致祭謝教
吴中陸楠以鄕薦上南宫不苐歸過楊關使者索舟税楠
投一詩云獻策金門苦未收歸心日亱向東流扁舟載淂
愁千斛聞道朝廷不税愁關使報而禮之
邢宥為松江守以久荒陂蕩強責税額民滋不悦有題詩
其郡門者曰量盡沙邊到水邊只留滄海與青天漁舟若
過閑洲渚為報沙鷗莫浪眠郡中僉憲劉廷美好吟京師
號為劉八句時邢疑出劉手大恨按此詩係宋人刺賈似
道者邢不察而廷美亦不求白曰彼久自知之
嘉靖十二年四月上演馬南城賜宴上賦律詩二首大學
士張孚敬恭和云傳宣萬秉重華淂賜同遊即賜茶環碧
殿前先看馬蒼龍門外更觀花君臣自古原同体海宇於
今搃一家錫宴從容還服聖恩莫報寔無涯同和者為李
時方方獻夫翟鸞等
隆武
閣部黃道周監軍至婺源見執負械而吟過言五律八章
有己破江湖夢坐寒日月光大命扶三矢時賢惜一毛之
句時已絶粒七日作自悼造怨各八章有雲霓人望絶金
石鬼逾香得正吾何憾微名世所親之句按雲霓金石云
云以死為歸名垂後世也發婺源復進水漿示同械二中
書三章有云火樹難開眼冰城&KR0786;養身支天千古事失路
一時人碧血題香草白頭退釣綸更無遺恨處燥髮為君
親二章曰搏乕仍之野投豺又出關席心如可卷鶴髮久
當删怨子不知怨間人安得閒乹坤猶半壁未忍蹈丈山盖
猶自爱其餘生云又作昏暁七律八章有碌碌於今無足錄
只愁元老自身輕身有微名蔵不淂道慚善卷死何妨之
句按身輕云云其有悔一往之未善乎自署章尾云吾夢高
皇與二宗己著寒騷註中記天啓甲子初散舘時夢神宗
危坐甚偉呼余近前汝欲勝人道在自勝今晶章所鐫是
也又丙子余方賜環夢文皇帝垂帷關壯繆祠擁被向余
屈指者再云三九四七誠如所云盖指易象中命曆也去
歲余奉祠出都以風逆泊龍湾夢高皇厲声卿乃捨我去
余荅朝廷捨臣非臣捨朝廷今去五月之十日又半載欲
使後人别昏暁耳初發婺源夢得五字夷猶吾行兮作彛
猶八章有亱行獨與旄頭近横死猶當明月傍之句作待
命八章尾署待命猶延頸也自正月卄四日繫禁中卄六
日請命聽燕中消息有歸釁八章尾署六右歸釁欲歸就
釁鼓也又拚得拚不得共十二章記者逸其十一又逸婺
源誓將六章及謁朱廟四章其為七言絶句也新安元夕
四章尾署十二日西橋演燈甚盛念正希己死余又被執
世事不競如此為淚下翌日遂絶粒至留都迄卄九日不
死復進水漿潦倒餘生不能執筆過新嶺吊正希四章尾
署嶺上吊正希死聞有江天一諸賢從之足為氣又作
觸目二章時見一士人身纏九鎻有感尾署初至白下見
玉梅(盛)開旅次索被襪不得愴然留示諸子為逢時四章
傅君折得玉梅寄瓶中聽營中弄胡琴作有命六章臥禁
城漸聞鐘聲&KR1355;然驚覺作驕馬十二章又有所寄作何人
四章後夜聞鐘復理前韻作噪定十二章尾署㠯上三十
二章初至曆室筆懶紙硬書不能工毛玄水別駕趙淵卿
司馬頼敬孺蔡時培二中書相持彌月正月之卄有九日
分羈他處愴然有懷作敗鼓八章有一次相逄一惆悵前
生可是未分身經書百部無談處中夜深深聽馬蹄之句
尾署又過十四日恐以余為死也然亦無從省其逹否聊
以示意作勝覇十章又作痴想八章自署痴想者繫舊禁
不死復思從華頂黃海䘚其餘業也六十餘生偹嘗荼毒
安得翻飛千仞俯仰獨尊緬想前年不往辰陽自出潼關
豈復至此但如此世界黃華真人何能自保纔一轉念愈
益其痴留禁南方固自奢於白雲尊於牗下也又作十年
八章明光八章尾署右三十四章皆示趙渊卿四子無有
寄者囙茟於此二月朔引磬不殊起而慨然作溝壑六章
又作抵暮四章傅對庭晤語輒贈四章有云何人膽骨不
尋常較量荆卿張子房年少相從無得力不分圯上與田
光作思在黃海六章尾署以上三十首皆用秃筆揮之鴻
寳已(死)覺斯從塵宗余開顔何用然而此道水流何
可絶(也)防風雖倒猶(留)一節以問尼丘又別辭諸名山詩
缺竟作正命詞以死為全錄之垂老談為仁了不見精緻
緬懷七尺軀膚髮蔽天地斯民既顛隮骨肉安足恃抱頭
八林莾亦與狐豕類况可負日月窃鬼火氣管子膠日
時己得禮樂意弘才不可遇季亦奚次孔門道成人於
此無二義倉皇既可參生死何足異顔回委陋巷正則蹈
水濟當此併命時要一無所繫絲髮懸華嵩眉眼照百世
試問古成人成就無乃是按孔門二語石齋嘗向余自許今
之成人禮樂二字逡廵未遑是自寫炤也拘後諸韻總不
免心緒亂三字然能悔猶算近道請以張司馬玄箸見收
遺句並觀分數固自在也黃太穉景昉哭之以詩二(首)有魂
無歸闕處膚是杖廷餘又墨銷存篆蹟爪削想羸形(之)句
頗合
魯監國
任光復初名應𣸪紹興人扈舟山歷省員至太常卿舟山
敗脱歸諸義死咸有詩紀亊挽在制尚書李向中者曰驚𤇺
何處逐飛埃星隕秋空咽暮雷九伐尚賫司馬志長波肯
為故人逥自来剩好黃冠髮此去寒留碧血灰(李死烈于永佑臨刑)
(有句血比萇弘碧還期湼死灰故云)慷慨從容同一致浪淘千古重徘徊挽
馬霞丹有曰式微莫慰孤臣老又是厓門祗自憐六載波
濤空羽檄半生金石絶韋編雪交有句誰吳隱雲渡飛書
重魯連就義從容追烈烈何争媧氏𥙷崩天光復又有柱
聫二語假咲啼中真面目新歌舞處舊衣冠又哭孫嘉績有
句嘉績字碩膚紹興人以進士歴官護魯蹕拜大學士卒
海外光𣸪共飄泊最久詩曰頓將金粟託燃灰千古興亡
事可哀七載江干丞相壘幾宵帳底故人杯亭亭玉柱孤
難倚歴歴星躔喚不廻風雨鵑啼寒食盡荒坟無淚滴莓
苔
永曆
豁堂和尚己受法杖錫寄西湖之净慈寺不專言禪与覺
浪同參合諦以是儒者多就教尋以松江鄯貭生被誣連
及盖庭貭時有云善知識北人誤聽為鄯貭生也余弟遺
為出豁堂君山一律見示詩曰廿年悵望一登臨風&KR1032;塵
霾浦溆深萬里江声来浩歎九秩木葉動悲吟横開海口
吞天地崛立峯頭睨古今何幸相&KR1134;焚㸑後蒼江猶飽歲
寒隂䘚以無寔豁堂脱貭生亦免
申人毅監國中以貢例擢兵部主事申酉之後落茟不輕
示人閉室而哦嘗作逋忠詩潜示錢武山有曰風波填關門
蕭屑動秋宇萬里孤臣跡搢笏呼明主羅浮&KR1244;榛莾鸑鷟
歛華宇從横九還灵安能𧺫瘠偻夢夢空呼號皇天反赫
怒百骸拚一毁斥遣徒噢咻千仞點蒼岩难為鰲足拄赭被
仰雲霄藁帶待煦煦頽陽翳重霾空教淚如雨哽咽辛與
酸湖烟冷門戶幽泉婦誰吊離索免誰撫轉輾楚甸間夷
羊幸潜土鳴鐃振方城灝氣弭毒乕蒼輪一運旋吾業豈
終腐此篇搃為滇逋臣指澹歸金堡時堡子周臣晤武山
座周臣為言母死故次及之
議論逸
小乘有云國初有詔凡命名不宜犯先賢原諱歴代國號
最辨釋道二教洪武中東川矦胡海第七子名和尚苐八
子行者鞏昌侯郭子興次子名官僧永楽十五年丁酉福
建鄕榜有頋佛童楊佛童薛佛劉童䓁中式頋名而思不
止於犯而乱教所自始矣相傳尚書胡濙為天池僧轉世
太原王瓊為西番僧轉世又王守仁輪廻不免故其學崇
儒而稍似禪按前代文天祥正氣歌其學為儒最真乃名
其二子曰道生佛生盖前軰已三教不加明辨矣何况後
世
鄭暁今言云洪武初建大本堂上為之記延四方名儒分
番亱直與太子親王如家人父子商㩁古今評論文學英
庙冲年大臣不能循守故事專務尊君抑臣已非祖宗之
舊矣王文恪晉云今即未能略君臣之儀而敦師友之分
如使官僚日侍左右從容啓居随事諫正不使邪人淂預
其間官僚不端三師糾之三代所以久長用此道也
副都御史吴訥尝論洪武中京官俸全支後以营造减省
遂為定額不復至正統中御史月支未乙石五斗不能贍
八口貸不償訥䟽請增俸
陸容尝論兵制謂漢唐宋率馭兵於民老則放歸明以謫
彂罪人充之為長生軍最近千餘里南北易調非其土性
死傷逃竄勢所不免况經謫彂必係奸民詭譎百出無怪
什伍之虧額也在京止府軍前衞幼軍但終其身不世旗
手衛永楽間有逃則子孫勾𥙷之旨故亦老死不逃
葉盛有云學士大紳為元鄉貢進士周甲墓表所云宋承
中華之統治幾于三代不幸金遼二鹵蘖牙其間至元氏遂
以彛翟入而代之誠有天地以来非常之變此或自洪中
作若盛伯中周以立則元人也時危素在元建言脩宋史
以立上書本朝平金在先而事体輕平宋在後而事体重
宋嫓漢唐有光遼金比元魏猶歉或曰金嘗甘心于徽欽
靖康統絶則今當續之臣愚以為凖于春秋之義周之統
不因幽王東遷而絶凖于綱目之指晉之統不因懷愍青
衣而遂亾聖賢繼世立法正以存天下之大防焉耳書上
不报伯中復上書與周指頗合同舘譁謂布衣狂言危素
深是之而不能主葉盛以為與楊廉夫正統之辨頗有關係
靖遠伯王驥語沈静陣法曰兵五人為伍中一人執小旗
為東西四人死中一人不得生中一人死四人亦從之矣
積五為二十五人號一隊中一人執旗稍大死生如前法又
五倍之為一百二十五人再倍為二百五十人號一营死
生如前法半為竒兵半為正兵積五营法亦如前合共二
千五百人為一師内分各半為竒正而搃之以中軍此古
制不拔之道也世皆野戰鮮能諳之者矣
楊一清制府襍錄云固邊城火噐最良久失其制内降大將
軍二將軍三將軍無敢試者更製二將軍分彂應用不但
以守可以二馿駕一随中軍又論营陣有日既按舊規湏
知变動如衝三叠畢再衝旋陣下一條邊营畢變三才营
又變五行营又合為四門斗&KR1284;营湏分而不缺合而不亂
或地利有險易賊勢有強弱人馬有多寡務使盤旋拒捺
㘴作進退應援追截悉視中軍指揮随意生彂又曰布陣
太疎或敵乘隙而入太密則人馬擠塞不能旋轉故湏按
古法止則為营行則為陣中有陣隊間有隊营中有营竒
正常變廣狭離合莫妙亂而不亂且湏人存戒心不但習
人兼且習馬衝敵方向悉听𬋩馬官東西来去如運左右
手始能捷應
高岱論國初略定河東謂燕京既定自居庸略宣大或出
紫荆皆可竟持太原而迂之從澤潞者何也盖北則真保
河間未定南北有道梗之虞西則懷慶陕州未安大梁無
息肩之頃唯出此為萬全耳擴廓還救太原進退失㩀其
逃于大捋軍之預籌常過春郭英既能出竒制勝而李文
忠又復便宜掠勁所以大都完而中原固無得而或失之
患論戡定關中有云山陕大敵李思齊張思道擴廓三人
如賀宗哲孔興易與耳大將軍逹兵入中原未尝少衂獨
隴右之克部曲多殘王保保之以也太祖常称保保竒男
子䆒之逋沙漠不為亡國之俘奎娄天子不得而殺之噫
烮矣論遠平滇南有云太祖初諭傅友德興師及後許詔
敕凡里地遠近處所險夷與夫兵將分合之机攻取前後
之勢歴如指掌雖長其地習戎行者無此悉嘗為之說曰
才不及諸將而楽用其才者漢高祖是也才過諸將而亦
楽扵自用其才者則漢光武唐太宗是也才過諸將不自
用而善用其才者高皇帝也
高岱又論分籓有云太祖灼惠宗不終凡父能知子而况
太祖易儲誠頋及後世而奪扵正論姑強燕以聽之耳壬
午出奔其事雖暧昩未足盡信然為是說者必當時有見
於高祖之微意云云論靖難有云机事久泄情態盡見先
于所不足忌之國而使燕得練兵蓄威從容為偹盖人謀
之疎亦正天命之有在也未及改元諸王概以得罪以忠
厚試其不仁豈有當哉又云房昭一出紫荆意優保易燕
王即令班師頋根本也然而失先後之權如線索出一手
當盛庸相持未决之時楊文出山海紫荆復乘之而盛庸等
綴之于前使燕前後衡决亦一道也而未經成算雖至計
亦敗案矣所為各自為戰偶或一勝皆非尚也若太宗之
用兵與太祖異太祖立不拔批諸大敵而始走大都燕王
以親籓一搗金陵便可無敵盖名籓各有隱慮不相為難
搃是此家人反戈未便不忠六十萬百萬徒資燕耳景隆
賣國肉不足食猶需恧不忍付法將將之法如是尚能國
乎方黃咸以景隆文武才㘴不知人純忠何濟論犂庭有
云文皇好大不無劳費然後世侵邊不敢持報仇之說妄
啓非分則漠北五出厥有淫威大抵彛中仇殺中國之利
文皇亦適乘其時耳至於南交之役似属喜功祖訓所不
許也益交趾以𥙷大寕徒两害無一濟也獨後之棄之為
狭小前烈夫漢唐豈非度内處之乎又論麓川之役云此
所為病輕而重療也沐晟罪大追封王爵胡為王驥不能
殄滅渠魁竟從姑息得免於罪幸矣何至遽膺茅土使如
劉球之言移此心力經理西北或可預料己巳之難驥稱
名臣不免喜功非純報國者矣
王新建有云招撫之說可偶行于無辜脅從回心向化之
徒不可屡施扵長悪怙終佯服曲從之衆即一行之尚當論
情罪之輕重庶恩威並行若曲庇新欵禁民不得報復殺
人父兄必令子弟不敢一言所以華林姚源乍平未幾復
有横水左溪浰頭之難
田汝成為廣南籓臬者十餘年論治蛮苗有曰此地少催
科獄訟之優而䘚然墮突總以土酋獷悍抗敗王略逆節
比𧺫法令格閡而不行雖欲羈縻漸不可得今之仕者率
楽中原悪邊遠秉鈞者更因之半由遷謫之科不則朴懦
無援者也夫遷謫者抱憤躁之情朴懦者寡統御之略措
鈍噐于盤錯之交鮮克辨矣非廉不足以彰威非信不足
以立約非才不足以排難觧紛非久住不足以諳土俗練
兵机其若撫綏缺状賞罰無章者以墨守敗績其賢者以
避嫌邀名二者異轍而同敝良可憂也又論岑猛䟦扈盛
應期以私望當猛大&KR0647;何以伏其心王新建姑息盧蘇訖
事使西江腐心又不可觧新建曰田州之役非我本心參
將余恩亦云陽明未竟之功至扵岑猛寔伏誅而奏病死
蘇受大憝漏網而盛称其功則又何也員外吴鼎曰桂萼
遭時際主意非立竒功不足賈重後世于是𧺫新建思田
以意指授之而新建直奏尾稍稍及之竟忤桂會守仁卒
遂以他事彂怒詘其勛名又論断藤峡有云藤峡府江相
為表裏治藤峡宜速治府江宜緩大率諸蛮多縱而悪法
戅而易欺衞所之官世長其土與廂市大家倚法豪動丁剥
而戶漁之食粟衣税視為私人危言毒氣不使一叩公門
陳情白事淂其利則為之掩慝埋奸透引剽掠一不當意
則宣露宿悪傳以醜詞聳動官府乃不加察至于单軍輕
舉失重損威釀成大&KR4211;夫在内曰奸在外曰究御宄以德
御奸以刑昔人言之矣凡提督守廵分隔而情疎寡謀怯
胆彼搆浮言讋嚇乃益令蝟縮若有罅可投甘以珍具一
受結納則視我奴僕矣又論阿向有云玉石俱㷊以戒攻
城邑勦村堡者耳若其負固一隅首悪未擒而禁殺逸賊
是自貽戚也書生不諳軍法往往如此又論孟密孟飬有
云二孟之亂譬諸蔓草樹以中官灌以閣輔滋長之者多
矣麓川之役所宜大創而論者歸罪王振之專權逞志夫
振罪固莫逭獨此舉義正言順不可概非至潞江敗衊沐
晟寔係罪魁李文達云初不遣晟故敗言失寔矣特以引
慝自殞得蒙贈謚若夫王三原之作忠敬庙碑則又文過
意多
李清論太宗之為成祖也自世宗始世宗以興献故欲不
祧其父而故先存文皇弘光中廷臣黃道周有䟽但称太祖
太宗不以太宗為成祖給諫清又曰此欲以唐案律明也
唐世民寔創業靖外功爍甚文皇止靖内功不過比于建
成元吉之誅而已唐太宗宗我成祖祖乎
張煌言始終報韓論曰自古稱張良始終為韓先儒論之
詳矣今世仕鹵庭者多借此為口寔以建州固常驅賊遂
以沛公亡秦子房事漢為擬噫何其不猶之甚也夫子房
在韓未常通籍也特以五世相韓散金結客于時六國已
無餘燼矣博浪一椎不過抒其憤欝無聊之氣豈謂其必
能碎祖龍之車也藉令偶中而扶蘇尚在蒙恬軰皆宿將
咸陽之火固未可覬覦也迨副車誤擊下邳潜遊子房智
勇亦幾交困然而鎬池璧返群䧺共起亾秦子房更出而
將兵略地與沛公遇扵留以兵厲焉韓尚未有王也迨沛公
至薛與項梁共立椘懷王子房求淂韓諸公子而曰横陽
君成賢說梁立之子房遂以梁司徒徇韓地其從漢入關懷
王命也夫亡韓者秦也亡秦者椘與漢也子房仇秦則欲
亡秦欲亡秦則必德亡秦者若是乎德楚則宜事楚德漢
則宜事漢何必韓公子又何必韓司徒乎且韓王成不過
諸公子非真當立者而子房䘚相之欲偕之國嗟乎斯其
所以為韓也且羽留趙王彭城勿遣而韓司徒不淂不徘
徊以觀其變觀史載漢王歸國子房送南鄭辭歸勸以焼
截棧道此時雖為畫策尚未委贄也未幾楚竟廢殺韓王
子房間行歸漢于是不得不以仇秦者仇椘既仇椘不淂
不借漢以滅楚然子房終不欲用扵漢乃擇留以自謝辟
榖以自詭焉然則楚不留韓王子房固不為椘用椘不殺韓
王子房亦安肯為漢用耶或曰子房常阻漢為立六國後
矣為韓者固如是耶抑知漢王還定三秦己無公子成矣
懷王孫信又齷齪不足輔使酈生計行而漢益弱漢弱而
椘終不淂滅韓仇終不可報子房之為漢盖有大不淂己
于是而間歸至于我朝則大異扵是云云下不錄又為李
陵論有曰世以李陵報蘇子卿書出自史遷之茟盖欲掩其
保舉之失而所云欲淂當以報漢者䘚無有也余謂不然
余覌其河梁諸什未嘗不歎風波之失所而瀏漓感慨無
一懟漢之詞是亦豈遷所偽製耶即就陵當日之事而論之
方陵之出塞也初非彊場不靖而亭障不守也武帝特欲
示威于四彛故窮黷其兵千里而趍利陵不過偏禆提不
滿五千步䘚深入荒漠殺傷相當而又鮮佽飛貮師為之後
勁其勢固己危矣迨矢盡刀折而後䧏志亦可哀矣夫陵
之罪在不能死耳與棄師辱國者稍有間與事仇噬主者更
有間矣而漢連坐之不少貸則安望陵之能為朱序哉設令
漢武聞陵之敗臨軒而歎側席而思為之恤其母撫其孥或
誤傳陵己死事更為招䰟以祭䝯典以贈之陵雖犬豕當必愧悔自
裁矣敢忘漢恩德哉夫何功罪不明陵卆以族無怪乎論
者之謂漢少恩也倘陵而心懷&KR0647;節氣結重誅或教匈奴
以盗邊或詗華人以助虐不特子卿故節難留雪窖而匈
奴控絃十萬直可以長驅中土豈僅僅烽逹甘泉而已哉
然陵扵子卿之歸國纏綿反覆贈之以詩而曰陵之罪上
通于天其亦可哀也己夫陵當漢武時𧺫偏禆提孤軍出
遠塞戰敗而䧏族属輒蒙顯戮當日士大夫無一言為之辯
觧唯司馬遷稍稍言之而亦下蚕室此足見國憲之有常
而軍律之不可逭也假使陵荷節鉞之重會匈奴䲭張玉
門淪䧟漢家掃境内甲兵以託陵不幸而被圍遂倒戈觧甲屈
膝偽庭則其罪何䓁也又使陵受賙䘏之殊恩冐祭賵之
異數而乘潢池弄兵反戈相向覆之宗社毁之衣冠甚
至牽以芟刈之子孫黎民則其罪又居何䓁也由此觀之
陵之罪不當末减而平反之也哉云云下不錄
劳堪憲章錄論北京形勢謂三衛不講則宣薊阻而遼東
之右臂不伸豊勝不講則山陕隔而甘粛之左頋必詘此
往事苐一恨自大寕不𣸪京後之重垣宜設宣遼可合花
當朵顔之交搆宜防開平東勝不歸宣大之士馬宜勵成
弘之間一不籌乃此往事苐二恨偷玩既久釁孽乃滋太
原警則增忻代澤潞之守而城寕鴈之塞洪蔚廣昌警則
城宣府之塞而弛東北之防左右瞻頋竭蹷不遑此嘉隆
之大患也
謠諷存
方國珍初𧺫時元例塞外人得為正印中原徒佐貳耳已
而正印貪殘佐貳因之大率為之通事者導誘至此台温
處揭竿大書天高皇帝遠民少相公多一日三番打不反
待如何
偽吳張士誠任王敬夫蔡彦文葉德新為參軍日摴蒲酣
飲為樂姑蘇為之謠曰張王做事業只憑蔡葉一朝西風
起乹
洪武中福建按察使陶垕仲清介自守劾奏布政使薛大
方反連垕仲事白還任閩人迎拜為之語曰陶使再來天
有眼薛公不去地無皮至弘治中黃州知府盧濬清廉去
職而曹濓繼之有揭於府壁盧濬不來天沒眼曹濓重到
地無皮盖反用前句也而善否見
太祖微行遇一監生酒家問知為重慶人舉一聮難之千
里為重重水重山重慶府監生應声云一人為大大功大
業大明君無意中却似嵩呼明日遣内侍迹得生立命吏
部授某按察使
洪武中上偶至一驛見小兒充役問之對曰父役死兒來
代父年幾何曰七歲識字否曰甫就塾上以一聫属對曰
七歲孩兒當馬驛兒應声曰萬年天子坐龍庭上大異之免其役
藍玉以酒果訪鐵冠鍾山之廬以其簡易不恭酒半酣戲
曰吾有一聮請道人屬對大言曰脚穿&KR0621;履迎賓足下無
履無履者示無禮也時玉所持椰瓢杯鉄冠曰手執椰瓢
作盞尊前不鐘道人意微警之時玉心眷朝廷甚無後頋
遂亦不疑
夏原吉永樂中以尚書與某給事奉詔治水一日同宿天
寕寺給事𧺫如厠行疾夏謔之曰披衣靸履而行給事給
事給事應聲棄甲曳兵而走尚書尚書陳剛中集有二人
土上坐一月日邊明之句楊東里集有人從門内閃公向
水邊㳂之句皆拆字之佳者
天順癸未春御史焦顕監場有火災時人語曰御史原姓
焦監場被火燒按宋末曾有不因南内火安得状元焦之
謠偶凑甚竒
韓雍以殊慧喜用啁咲偶與夏塤飲令各拆一字以諺語
足之倡曰&KR0987;字有五人下列衆小人上侍一大人諺云有
福之人人伏侍無福之人伏侍人夏云爽字有五人旁列
衆小人中藏一大人諺云人前莫說人長短始信人中更
有人
天順初吉安好事者爲其鄕公評一律曰可咲吉安諸老
臣不營名節只营身害民楊稷監中死誤國陳循口外軍
劉㑺休官稱手段蕭滋臨老戴頭巾看來衣錦還鄉者行
儉尚書第一人
練綱吴人以進士為御史弹射不少借都御史陳鎰自都
還里綱以舊屬謁問朝政鎰曰平常綱即以二字為誹謗
廷劾鎰詔推詳二字義翰林以中庸二字覆觧平常得免
會眉人歐廉長於吏牘時人語曰練綱口歐陽手
成化末朝士口號一絶曰劉吉短喪終不吉萬安冨國未
為安旻翁九塞賢才路龍子專開賄賂關語雖俚可為公論
弘治中有選曹之謠王寳不爱寳黃金却爱金二人不退
難為貢欽時文選郎中王寳清而稽勲黃金不謹浙江知
府陳以相善逄迎御史郭登庸好自奉語云金帶馹丞陳
以相繍衣太監郭登庸屠冢宰滽致仕歸都門送行詩盈
箧不及檢歸與親友啓請之内有匿名詩一律詩曰吏部
衙門如海深誰知曲径可追尋望風長下安仁拜盈槖時
存陸賈金五六云云滿朝文武皆如此想是神州可陸沉
屠大慚悔
弘治乙夘南京有代筆兩捷時人為之語曰有錢買得鬼
推磨無力却教人頂缸吳江以刑部復命或語以答旨音
口湏壮辭殿勿背上果得美遷随有二聮謔之高呌數声
驚動兩班文武横行幾步咲逥萬乘君王
况鍾為蘇州太守得民考滿去士民為之歌曰况太守民
父母早歸來一田叟又曰况青天朝命宣早歸來在明年
吉水龍遵叙以御史左遷為嘉定知縣時吳淞之水&KR0782;江
口龍與父老議曲濬之復開支河江通利及旁縣有河夫
掘得一石碑長尺許上刻六字曰得一龍江水通一時駭
其應䜟以能擢守徽州卒
弘治中西曹有口號一䨇状元子兩個探花爺時主事張
恩父尚書昇主事王守仁父學士華皆状元也又劉鳳儀
子内翰廷相李瓉子内翰龍皆探花也又一口號魯鐸分
南北朱衮別妍媸盖壬戌進士有兩魯鐸一籍湖廣一籍
永平一貌寝一白晳又丙辰進士同榜有孟春季春夏鼎
周䁀李西涯為之聮曰孟春季春惟少仲夏䁀周䁀獨無
商一席大噱
壬戌以脩會典成内閣劉徤奏陞翰林學士十人時禮部
尚書六人謝遷以禮部入内閣張昇掌部事元守直掌通
政使賈斌掌鴻臚寺崔志端由神樂觀道士掌太常并南
京六人京師謠曰禮部六尚書一員黃老翰林十學士五
個白丁五人係閣臣萬安私意選為庶吉士者故云於是
又有口號嘲翰林者聮曰一生事業惟公會半世功名在
早朝而又有失朝者罰運灰炭佐工李西涯囙續二語更
有運灰并運炭翰林身上不曾饒
正德初京師有謠云西涯不及東山好東山壁立西涯例
若把西涯比東山西涯滿目皆荒草西涯者文忠李東陽
也東山者劉忠宣大夏也
一給諫建言軍國重大内一欵京師士大夫好穿馬尾櫬
裙营操官馬偷拔落膘有悮邊計又一給諫䟽稱急救社
稷北鹵欵塞社稷傾危急招納粟盖囙考選兩衙門時不
以通逹時故但憑體貌舊有謠云選科全不在文章但要
鬍鬚與胖長更有一般堪咲處衣裳漿得硬幇幇或云奉
化應履平考滿吏部試論以貌寝不入選感作此揭于吏
部之門不書名冡宰知為應作覆閱所試陞考功郎歴方伯
南京守備太監劉瑯歴鎮貲積萬萬而好丹爐設供玉皇
閣蓄方士其中瑯有玉縧環價百鎰方士請上之玉皇而
私竊之或嘲之曰堆金積玉已如山又向仙門學煉丹空
裏得來空裏去玉皇元不繫縧環
嘉靖中張孚敬犯衆怒京師為之謠云扯長弓射殺人忽了
一心佐王不正撇了頭拚三族我兒這等文章苟也做不
成盖拆張璁孚敬四字嘲之也聶豹為學不精物論大乖
或作一律貼蘇州治門詩曰陽明奸党密如林罪悪無如
聶豹深偽學預為提學計冰山空結見山心(桂萼字見山尝荐豹)弓
長暗送三年積(坐吳令張舜元殺人賄千金免)木子平分十甕金(豹封金于甕託)
(名膳父李通判知之詭言妻病乞十二瓶歸署)只有老天欺不得妬妻無子妾多
淫或曰楊南峯作
萬曆丙辰會試第一為沈同和以第六趙鳴陽傳逓事敗
鳴陽削為民同和坐戍吳人謠曰丙辰會錄斷么絶六
夢兆
王溥洪武初為中書左丞微時避兵貴溪山中失母覓不
得歴明十五年矣忽母與夢告以所在悉遂筮之曰非巖
非穴厥得朽骨乃號迹母言至其處居人尚有見其母病
不能行自投井中死時井眢有鼠竄出入溥懷果濬得母
骨所云非巖非穴者井也
謝員字友規鄞人洪武初以戶役𧺫充浙江憲司吏善属
文有鳴窮集嘗作口神荅託之於夢其詞曰已已之秋予
改隷兵藉晨自龍江之次舁巨木抵姚坊門罷極亱漏二
十刻夢一神人報如其形歘如其聲瞋色盛氣指予曰吾
寕汝仇何毒我之甚也予矍然不知所以神曰吾托形汝
面居中嶽下山林間我口神丹朱也余曰子神而尸余口
是子毒余余則毒子何若神曰請為子數之啓明在地翰
音未舒蓐㘴而食飯糲𬞞麄略弗下咽子強致吾毒我一
也出厠徒旅傫然就徒或驕而歌或悲而吁頥撼莫合息
窒兩行毒我二也衆其舉任子肩非勝衆呼倡子邪許以
仇奄奄綴息叩叩聮聲毒我三也弛檐作肆我謂稍閒號
咷以慟於邑而歎奚体之勞而予之煩毒我四也往復三
舍繇所踵曛傴投圭蓽浙炊是親復飲食予猶昔所云含
此四毒亱而訴若之何比暮而猶予勤也膏膩弗耀日眵
弗舒擁郟擁几復書於劬兀兀矻矻伊伊吾吾使吾属羅
千乕賁正輪之徒舉額頟焉而摇熇熇焉而歊爍爍焉而
焦吾苟非子仇何子毒我之饒耶吾見托形於他人之面
者食前方丈己羶薌左絲右竹己龤宫商代言敷奏已
宣詞章居則潄乳覲則含香液津流潤輔靨生光此固冨
貴者為然然至托於貧賤者視我猶愈也彼歌則不哭劳
則不讀乞自杯炙亦饜膏腹獨我不幸而為子所毒也予
復之曰子之言止是乎吾惧真有毒于子也言苟止是則
子之托形於吾乃大幸也而非有毒也吾語子大幸設子
不幸托形於便佞之人截截善諞营营忒忮如簧覆邦危機
生厲則人將悪子而目子爲利矣設子不幸托形於亂世
之人卷智囊括束辯滕緘下禍之惴上謫之監則人將戒
子而謂子爲箝矣子又不幸托形于深中之人鬼蜮幻詐
率狙詐譎謀以秘蔵害乃昭發則人捋冀子之滅而併軀
之馘矣其或傷于辯而擢羅千悖於詈而拔正倫怙子不
順而斧乕賁是皆若属之不幸者其毒若此而子不聞乎
今吾之處子也食必正茹必夀哇不義謝嗟來是自子而
入者無違而子可無粗糲之辭矣道法言頌雅詩禁躁妄
屏支離是自子而出者咸宜而子可無劬書之譏矣羔味
雖不足猶暮塩而朝虀有言雖不信猶正理而逹辞用能
守如瓶而善千里之樞機凡此數者皆子之大幸頋謂余
毒子何是非之背馳歟若夫勞而歌其事哭而宣其悲呼
以相其力吁其洩其思是皆人情之常吾不虞子之栖栖
也扵是口神恧縮内頋噤不淂語慙謝而退予亦遂窹則
趣趣五鼓而自公召之者在戶矣亟召墨卿錄其所臆秉
檐與繂復趋厥役
弘武十八年及第己首取花綸上夢䨇絲堕地乃改丁顯
第一盖綸止一絲而顯日字下並絲也堕地為及苐云
永楽十九年及第一人初擬劉矩上亱夢有白鶴翔扵空
来止殿上遂以曺鶴齡為第一
永楽中有公車淂夢或告禮楽征伐二語大喜工為之遇
遇後以進士膳部與宴上曰流連荒亡為諸矦憂戒奢也
膳部憶夢中二語以荅上大悦立陞禮部侍郎
正統四年殿試己擬崑山張和第一施槃者亱夢百人擁
一棺前行繼之號泣會上使黃門密偵和目有青置二甲
一名而易槃未半年卒
正統十三年殿試上夢三教人伏謁後淂彭時第一時係
儒士次太常道士王一居之徒陳鑑鑑随父戍盖州流落
為厨役後属道家次慶夀寺書記岳正先是永濟縣進册
官夢彭時第一或語時時不信又有夢岳正第一者或語
正正曰若夢可據先属彭公矣今科寕有兩第一哉後正首
會試而時首殿試杲兩第一
侍讀學士張益死土木其孫荣以蔭百戶印馬扵邊過土
木祭益悲泣亱益見夢向荥索紅紗馬早起怱報後隊紅
紗馬死竒之及歸有老僕嘗從土木者云今所死紅紗故
益所乘得逸歸是後祭益必祔紅紗
景泰庚午冬吴江盛㫤字允高偕同里章衣表弟格又公
車二人至山東某驛最獨後驛亟柴甲出迎曰公等五人
豈尚有一衣綠者後未至乎衆訝之柴日夜夢一老人云
明有五公車衣綠者于某為恩主母䙝柴遂欵五人而于
㫤匍匐甚衆咲之㫤竟以二甲授御史俵馬山東適柴坐
驛馬之故逮獄㫤語主獄者釋之不可乃竟手裂其初讞
主獄不淂已從之而柴乃官驛如故
景泰五年及第第一為孫賢先一科庚午賢公車宿彰德
驛驛丞夜夢驛門標状元一幟朝淂賢大敬礼之賢聞夢
頗自負試禮部不中歸不敢入此驛乃至甲戌而果此夢
是年陕西邢簡會試中式方傳臚大譁前定前定間之云
曾夢某名列孫遇賢榜時彭華為會元竟謂此夢無㩀及
孫賢首及第始知過孫賢而㑺乜造物抪弄如此合榜大
駭
陸文量容天順乙卯赴會試夢至一寺僧出卷求題文量
時未工詩餘体輒援筆題與止記其半云一片白雲人留
不住一座湖山人移不去翠竹吟風蒼松積雨此是怡情
處歸讀書海寕寺僧文公出白雲窩卷求題宛如夢中癸
未北上又夢人贈詩一絶一篙春水到底渾入指不見波
濤㾗霹靂爲我開天門至期闈火第三句騐渾不見仍是
不第之兆癸巳入職方夢訪李内閣賢題其壁云浴日青
山雨文天碧海霞臣言甘主聽騎馬亱還家戊戍在武庫
夢爲小詞云風剪剪花枝偃銓索一聲驚卧犬可人期不
來明月珠簾&KR1032;乙已居憂又夢一詩海中種珊瑚遠意爲
兒女十年失採掇一枝遽如許
唐子畏詿誤後尝向閩九仙祈夢夢神示唐中吕二字歸
以問王文恪鏊鏊亦莫能為觧一日過鏊山中壁間偶揭
東坡滿庭芳墨榻上有中吕二字子畏驚急告王此夢中
所見因讀之有百年強半來日苦無多之句子畏默然纔
五十有三而卒按此詞前後文氣不属身在黃州便擬歸
去何至以促算為感強入二語殊敗興不似東坡本色豈
專為數百年後唐六如作䜟乎且中吕者調也滿庭芳者
曲名也大書調而以曲名離書其下絶無作詞本指此東
坡手書乃失立言之体開手率用二字便以為他日作夢
地不可觧也
成化乙未丘文莊為會試副主考文莊初夢見大浸浮來
一物似鼋以三箭中其首時鏊居洞庭發觧鏊音同鰲揣
必鏊中第三己而果然後文莊薦鏊為學士復薦為少詹
事鏊謝曰所云三箭者騐矣又張黼十九歲前夢登第在
状元之前一名疑之是科會試居十五費宏者十六殿試
宏為状元宏時年十九得夢時宏猶未生也
成化十六年侍講李東陽與洗馬羅璟出典南畿秋試李
夢門報貢尚書來謁袍笏&KR0770;然託以其孫碩列榜末李唯
唯以告羅羅云閉闈乃有夢中關節乎不為意及取舍定
李又夢尚書來謝小孫已蒙文字知矣李又語羅心疑比
拆卷首選乃寕國貢欽詢之寔前元尚書師泰之孫也
成化癸卯費宏年十六登賢書北上其從父曰此行若不
利當卒業北雍俟後科果以上雍甲辰殿試第一歸問故
從父曰吾得夢夢子北監領籖籖書彭時二字時為状元
宰相今及第騐矣未知他日勉之時卒官謚文憲後宏果
再召入閣亦卒官謚文憲兆最竒
成化中福建霍童鄕有古墓里豪買淂偕山人往視欲發
而葬其父是夕夢神人語之曰汝暁得孫文祥否勿發豪不
知孫文祥何人往叩士大夫徧或曰福寕志有之内云文祥
福寕人舘於浦城歴霍童日暮有村老夫婦留宿半亱聞
夫婦哭聲亟問之曰吾兒貧欲賣吾宅文祥曰勿慮吾為
老謀之至晨則荒塚也大驚適見一寠子從豪僕數人畚
鍤至果欲發墓文祥脱舘糓貲之數日後夢二老前拜謝
謹上二鳳雛相報後生子長曰附鳳次日翌鳳並登科第膴
仕里豪聞之曰報應如此吾安敢葬此事寝
饒州芝山驛傍有晏公廟其神忽䧏箕言禍福郡紳劉藏
紅葉訊之箕書䄂中紅葉好題詩他事皆騐劉正直云晏
公向不見箕汝非其神急吐實否吾牒遣汝是亱夢一徽商云某
溺死庙下無歸假廟神乞食耳明日劉為具牒城隍令歸
此商已而商又夢中來謝且云自爱公福正未艾也是後
神不下箕而劉進秩
成化中知鉛山縣張暠鄞縣人治清廉勵節行庭設牌二
一書差字一書守字听寡婦去留偶傅四者死妻祝氏舅
姑欲令改嫁不從扵是舅姑強入牒執差字牌以進昺判
許之歸以官判奪媳祝不得已佯諾粧束奠哭其夫潜投
後池死舅姑寔土填之已天旱昺百禱不應夢婦人抱守
字牌呌冤因細撿前諸牌得舅姑所代抱一案親至其家
此事隣右熟知不待勘發土貌如生昺自罪為文祭之天
兩尺朝旌
成化辛卯吴中蔣廷貴秋試夢本學教諭陳𥙿率觀華宇
且曰此今年試題也蔣謂必在冨潤屋章中節擬好題盡
預為之入闈果誠意全章得列第三初臨場染瘧甚恍愡
三鬼来擾既而夢美姝至曰勿怖余桂花仙也遂得終場
無錫方學為諸生時夢人持一桃一棃授之曰二人之命
懸於君心識之已而學預鄕薦公車同里給事華㫤發徐
經程敏政關節事引學作証方逮廷鞫道遇鄕人主事貢安
甫遺學桃李各一曰二人之命懸於君學忽憶前夢為悚
然時未必無所賂至証時學大言㫤雖指証寔不聞之于
是敏政受賂事坐虛或曰棃即非李聲轉便是
長陽鄭老入深山採薬過木有大菌取之行數里有人追
怒與闘曰何故割吾耳此人果失左耳鄭疾走恍惚迷其
歸路家人迹得扶歸飲之薬偹言其事如夢也
弘治三年錢福及第第一先一夕闈中主考徐文定語副
考汪伯諧學士亱夢所知餽一大錢又夢受人黃牡丹三
大本王守溪同考以為錢者福之兆楊介夫曰牡丹亦是
錢兆不聞洛陽相君忠孝家可憐亦進姚黃花為錢惟演
故事乎己而果然福父亦夢人語之曰汝有子吴寬果兩
元如寬
弘治九年朱希周及第第一先是蘇州一舉子夢迎旗上
書状元字樣持竿者遍身血染乃果朱姓為崑山人
弘治十六年有福建學倅過九仙祈夢為人問科場事得
報云鳥一黃二水桶門裏借問黃如金便是後偶至莆田
有二人伺門即黃如金家也二人一姓鳥行一一姓黃行
二門内有水桶云如夢如金随口應之果騐淂隽兆
陸工部蘇人在南雍弘治戊午鄕試同舍生汪某與工部
無素夢忿争祭酒前祭酒麾工部出勿復在此及暁闈卷
果與汪争而工部得之辛未會試遇雲南觧元周文告工
部足下籍蘇州姓陸此必隽去問何以曰文前科丙辰有
夢空中堕金花將手拾之旁有人叱曰無為此蘇州陸宣
公子孫物也足下定宣公後裔矣工部曰余不祖宣公是
科又與周争而工部得之後疑宣公二字不合家人曰先大
人諱與宣非乎時工部又自夢入佛廬草讞語及為進士
觀政大理始信佛廬者寺也讞語者大理所掌也
弘治己酉鄉試長洲諸生奚純以關節事約同學王絙絙
己就約矣乃亱夢中式有名列第幾忽父死妻死身亦繼死
惧不祥辞純純貧初故不就時場期促純賤值身承之果
中式如名數甫至家父與妻俱不禄未幾純亦斃絙乃告
人吾不以夢故吾為純矣聞之者慄然
岳武穆廟食其鄕湯隂弘治丙辰陸工部宫保時㠯御史
按河南歴縣見墙面鐫盡忠報國四字知為少保祠未及
謁宿公署亱夢入謁神為迎欵神曰余比觧兵柄時西湖
游衍甚得山水之趣恨不久耳陸問曰公為奸相秦檜所
䧟神曰有之然致害者張希嶽也遂嘱陸為新吾祠陸辭
以非守土不久當代去神曰但煩公一言陸見神貌面有
黑痣四揖而别明早視神果如夢中而神像為霖雨所剥
者如數異之以書通都御史陳德託分廵僉事包𥙿督新
其祠工部者陸粲伯父也
仙遊縣相傳漢時有何氏兄弟九人學道飛昇遂有九仙
觀遠近以祈夢著靈長洲學生徐昊託人祈終身報云夢
到一山下大風刮池而已後病蠱死觧者曰易山下有風
為蠱文林知温州遣二隷祈夀報云問孔老人知之是歲工
作有孔老人當鋸役報木數云止五十五文年正届此數
愕曰可再觧得否荅曰朽爛不堪觧矣未幾疽發背卒王
御史憲臣初知永嘉遣問嫁女卜居二事報云初祈神云
白石階前先唱第也是龍華會裏人後女適朱状元希周
之子先唱會裏騐矣再祈見一門楣貼一道家符上有二
印及卜居吴門入果果有天師符鈐二印又閩守甲初之
任妻懷姙未卜託祈男女報云是福寕不是福清守初别
其妻因閩任故誡曰得䧺名福寕否曰福清妻之外不聞
也果得男
正德三年鄕試杭諸生王思賢正旦梦掛榜第一為同學
章景榜尾雜畫官士僧道各相青紅爛然時景錄科無名
思賢言夢景自負已而遺才景苐一而案揭處後為相士
掛象緊接景竟不錄
正德中有賢書史立模者嘗夢己年成進士例辰戌丑未
會試謂此夢必不兆乃十五年以宸濠亂上南廵不果會
試世庙入繼𥙷之立模遂預辛己張治榜
餘姚方伯克已初入學母夢天&KR1113;一龍於其家取稻桶盛
之十八年後正德甲子鄉試父夢天䧏一龍于其家取稻
桶盛之疑前後一龍係飛騰之象而稻桶不觧所㕥是科
主考策問何黃金許道統之由克己對策悉甚總批道統
一策䆒心理學非章句士也盖稻桶音同云
吴鼎字維新正德中謁選京師夢所知錢宏飰之孔子家
意謂必兖州諸属矣乃揭榜授臨淮知縣宏時為山東副
使適候武宗大駕駐臨清孔廟而鼎赴任過此謁宏宏飯
之學宫夾室又永康周文光居城夢鄕同年入城夏月戴
塵垢冬帽出且啖之以粥二盂醒語其婦未既忽報同年
某至門文光索夏帽不得婦偶於書架拾舊紵絲帽咲覆其首
出見遂述此夢咲謂同年曰帽則如夢粥則不如夢也適
報縣官公出亟同年方拉文光急請一事不能侯午勉索
粥與僮僕飽二盂而行語云飲啄前定若文光者欲不如
夢而不得也
嘉靖中張廵簡者夜夢僧十二詣家云能福汝一生冨貴
明果僧如數來以為竒騐留作醮事偶使人即視舟中舟
中二行童密告曰我非行童我女也父某官為十二僧人
所殺劫與偕行廵檢發之得舟中所貯甚冨又㘴是殊擢
嘉靖中泰和曾向臨闈夢抱一兒右多生一耳湏臾兒脱
兩手㕥為不祥其兄云此取了二字也己而果然中式
黃巖林一鶚以進士藩江西中元日午夢身至某坊一老
婦祭之覺而所享之味猶在口怪之呼役指所向細察之
果此坊有老婦祭其故夫所焚楮灰未散詰夫死年月日
時與林之生日不爽林愴然悟前身為老婦之夫厚廪婦
終其年
嘉靖中吴中沈雲以鄕進士就教在道夢婦人自稱迎春
囚服称冤求白自任滿擢國子學正逡廵授汝寕府判盖
閱二十餘年矣苐一受上委獄詞則㕥婦人迎春人命亊
不白遂為平反按前夢時迎春尚未有冤也
萬曆元年福建莆田周章鄕試累不遇祈夢九鯉湖得奴
天西月之語次亱又得人牛二字詳者謂癸酉年三字至
期入場病甚勉就以為萬不可得果捷
萬曆二十三年湯賓尹為會試第一先是東粤胡應麟曾
夢入巍殿有冕服者呼易水生過堂給題紙一則晉元帝
恭默思道七字麟急走取易水生先得之及入場受題為
司馬牛問仁章盖元帝姓司馬為牛金後是為司馬牛恭
默是為訒言義揭暁後第一係賓尹易水者湯也
萬曆四十四年會試黃尚質祈夢學宫土神梦儲菜數十
甕莫觧所謂及入場席舍坐菜字某號中式領硃卷亦是
菜字某號合之共數如夢
崇禎十六年會試劉允浩字濟之山東掖縣人初入闈梦
神人與一册得三昌字乃獲雋司理建昌從金聲垣𧺫死
於南昌懸首武昌又有范洪者負才名母夢洪鄉舉綵幛
書兵字父亦夢觀暁洪名下有指揮二字異之後竟以累
不第選貢䘚就兵馬之銜
甲申十月之望國初宋穎二公淂蒙進給爵謚之典盖議
始於給諫陳子龍而宗伯錢謙益色弗許也工科李清力
請之得允至期清幼子亱夢有二人自功臣庙來謁謝父
清呼童具茗别去覺語清且云一軀長面微赤與宋公遺
像頗似一軀稍短面圓未審肖穎之像否雲間李燦若崇
禎之季夢累朝列辟集議殿中見一人服帝者服被髮面
伏地號枉嗚嗚不勝時高皇帝中主嘆曰此事非吾所主
可往問建文君語訖覺語近恍惚姑存之
因果
鄞逐厮改過
鄞縣富人畜童子机警堪任偶袁忠徹至令相之曰此童
長不利于主急遣之主人從之童走無依偶宿古廟見墻
角懸破衲展之見黃白許許忽感忠徹之言學為善行坐
待午未飢不去見一婦人掩涕疾至問之荅曰夫軍也以
事在獄欲賂指揮某活之此破衲所褁鬻産揭債盡于此
矣夫若不生妾願先死童按數還之婦欲割半以酬必不
受于是軍活指揮聞其故曲致童以無子子童得襲聀乃
請歸拜故主主曰袁術如是乎則仍童故服湏袁至捧茗出
袁一見大驚此逐客也今為三品職官矣何以知之此必
有隂隲最大以故形神頓改故主益神忠徹之術
乙已戍䘚朝天宫道士前孽
正統十四年乙己一戍䘚從征軍潰避草叢中若見有人
語之云汝非此處人汝豆腐閘人也脱歸不知所以未幾
鹵犯土城此䘚陳殁却是豆腐閘要知不是豆腐閘人乃
是豆腐閘鬼鬼指以為人也
弘治元年南京朝天宫有少年道士滕生人面瘡耳目
口鼻無不具晝不甚痛夜不能忍出人觀之益痛睡時恍
惚有人立其前長二三尺許曰識我乎曰不識也曰汝在
宋時為都統制我為汝部下無罪私憾殺我一家十七口
我覓汝三百年矣吾今出面觀汝道士椘卆
劉岌得子
景泰中進士劉岌涪州人時為礼部尚書妻妬妾生子必
棄之僕奉命置兒城僻歸索銀歛而火之適刑部一吏見
兒啼知為所棄抱歸城下周帽兒者見之告僕僕歸紿主
母已焚之矣已岌乞致仕歸偶有岌同鄉京官吏其故役
也来賀岌公有後欲之乎而岌不知所以喜出望外遂因
鄉紳往見吏持百金贖之吏妻不肯周帽兒為言尚書子
不得留不如受重謝親友賦詩賀岌遂有八旬父老江邊
立七歲孩兒天上来之句後岌子長以任子顯迎吏夫
妻奍之終其身
回回誤殺
景太中居回回于隆福寺回回非西天教亦捐貲脩造題
梁柱寺有轉藏西製也捐貲造轉藏者仍以姓名誌功
德其上遊覧此寺定有二人推運之佛家以為輪廻示像
而習之者若戲久之忽一回子持利斧疾劈二人死羣執
之詣庭質回子大言吾為父報仇且以自保性命有何罪
細鞫之乃云吾父捨助保兒孫長命不意登記在轉藏之上
此二人無故曰夜推運致使吾父淂疾頭目暈眩死豈非
不共之仇身与子尚有名其上明是全家了命為此拚死
除兇身即&KR1328;罪却活了無數老幼還求律外優恕勘者大
咲以誤殺矜疑之令此寺立毀去轉蔵
荷花兒南郊衞士脱刑
成化中周皇親家有喪盗乘穴入殺皇親取貲去其夜邏
卆入獨婢荷花兒伏泣㩀状聞法司荷花不勝刑誣服謂
與某奸殺主有其財捕奸者不可淂坐極刑赴西市荷花
語儈者曰兒坐冤幸先死我而後脔我儈者不听如法行
時觀者紛紜集忽中一人出呼冤哉荷花兒殺皇親者
我也執訊並無奸事供稱市中賣瓜子炒荳細民朱腦瓜
貧無頼為此今見荷花代死慘良心不昧寕自承之大司
寇翁及曺郎徐鄮源㘴誤殺罷歸荷花死三日儈者適坐
順城門外麫鋪忽大呼荷花兒殺我立七竅噴血死
成化中南郊事竣失金瓶一捕庖人不勝刑誣服索原賍
漫指壇前某地彂地不淂長繫幾死忽有庄民以金絲繫
他瓶鬻市市人異之執聞官供衞士物也逮衞士問此金
繫何自来不能隐押取原瓶供曰初竊瓶無處可匿掘壇
前地瘞之而止取金繫歸盖所瘞處去庖人謾指僅數寸
耳而天道不爽如此
齊化門寺僧盛侗馮定竒報
成化中有冨商寓齊化門外僧寺僧豔其貲先殺商二僕
繫商以帛不觧埋寺後深坎而積二屍其上掩之久之有
逹官遊寺寺犬嘷不己異之迹犬而之坎所犬伏地如叩
首状更異之彂坎二屍見微聞屍下有呻吟声乃繫漸鬆
而商復甦僧盡伏法
盛侗行九吴人同里英以妾通奴密令所最暱常熟顧乙
載屍他所㷊之乙瘞屍城下报已㷊訖後乙偶以他事忤
英洩其事于侗圖报復侗反大入英賂謀共殺乙載他所
真焚之莫有知者閱數年侗與英咸疾咸見乙索命侗死
之刻索馬騎忽所豢馬數躍倒不𧺫英時問家人九官人
去未荅白死矣遂瞑目
太倉馮副使定赴京携一善吹觱栗者以行以其半道必
求歸怒箠之死至京偶宗人府前室中有大井馮下馬觀
井拱揖數四尋觧帶置地湧身下𧺫之不活或云其报云
荆溪桐廬果報
弘治中荆溪有二人同里世交一饒一寠寠有妻豔饒者
謂寠若無以為生過嶺某山下有豪苦少主計我能為導
得歲俸若夫妻同往無内頋寠然之先受歲俸之半饒者
為具舟楫至嶺下湏陸行呼寠先見豪須其僕来共負持
所有寠從屈折山僻至悪溪溪有石橋忽推堕窭入水窶
不善水湏臾沉不𧺫候久之知不活哭還泊舟處語豔若夫
為虎所嚙堕橋水死我倖脱豔號饒者戒舟子善待我迹
得屍須僱人共挽其載歸否則天命矣於是偕豔入山僻
不至前失水處擁去最叢密石岩閃賺人跡所不到善語
豔若失所歸何不侍我華䴡終身勝朝夕不給陪酸子愁
眉也豔悟夫死必由所毒恨絶方欲觸石自盡而忽見一
虎狰獰猝前啣饒者㘴食之盡豔躱石隙免久之虎去悸
跌百覓原路還舟乃信夫死或亦為虎傷是寔恨虎甚於
饒者且以饒者𧺫悪念應虎死夫何辜號不已路人聞之
亦皆嗟歎虎口之不分善悪也日暝忽聽呼舟有声舟子
推篷見寠者疑以為鬼寠者曰吾非鬼具述前状思必報
妻曰有虎為汝報之矣亦𫐠前状始知主計歲俸之說皆饒
者隂謀搃為豔者而設遂相傳虎有大義寠夫婦刻虎而
祠之
弘治中有婦同夫陳弄猴為活宿桐廬村僻漁家漁家兄
弟皆無妻有母語陳弄猴不足支兩口何不從吾漁可倖
多獲遂什猴而從漁久之夜出漁兄弟殺猴者歸報其妻
若夫為虎啣去漁母徐語猴婦汝無歸何不為吾媳婦以
殺其夫仇必不從且欲彂其事兄弟不得己併猴與婦沉
之水婦已死恐人蹤跡取其屍納廢塜棺中踰两日婦嘔
水漸甦似有人蹴其脅大呼明星至矣婦乃從空棺出遥
控上司之舟行江中者不頋乞食遍告人人多憐之參政
陸容以公事過桐廬特准訴雪其冤令兄弟抵陳獄盖猴
尚活而所弄篾圈焚不化能為証也
王農
萬曆四十年海寕農家王者晚得子數歲不能𧺫立坐一櫃
盖十週矣語言如常門以外絶不經見聞呼其父為父呼
其母為嫂百教之不肯作母呼也是年庚申秋坐櫃者忽
作惱詈嫂嫂兇吾不過持十千錢從嫂一舟而斃吾而有
吾錢吾坐而食食嫂必十年行去嫂如是不絶口家之人
初聞之亦駭継以為習然一日面作喜色曰明日是十年
前生我時速㫪新饗我肉晚當去汝夜子拱手謝嫂而逝
陳俶前世
陳俶字仲止建吕府人幼穎絶為文不搆思伸楮萬言老
學不能過嘗自以所搆文字焚香襲藏之不令人見曰世
鮮匹我者萬曆中年十八捷兩榜授詞林歸省泊江上俶
辭僮僕登岸玩月色不覺行里許忽聞悲泣聲出&KR1244;樹茅
&KR0585;中有灯火俶心動足自為前徐之淚珠下俶亦自以為
無為然低佪不能歸立簷伺久如有持其手叩門者門開
則有老嫗蓬鬢髮涕泗交也俶局促將辞歸嫗曰長官何
来婦六十五老矣先丈夫陳志苦讀書不遇彂憤死嘱曰
吾無子汝無所依莫浪去守此庐則歲時簡視吾所為文
勿令災水火吾意不釋此今十有八年矣此其忌辰也長
官何来荅以泊夜看月状嫗坐俶為閒絮俶請遺文字觀
之皆俶新製所焚香襲藏者一字不爽俶驚號一踊而絶
嫗乃知俶其丈夫後身也官府聞之為葬俶丈夫近處
新建民粟金
江西新建民夫婦小营度日萬曆十七年大飢夫婦待盡
以巨木桶貨得銀三分買米半半買砒襍米而煮方熟將
食里長至門索丁錢無以應里長曰即否飯我去亦謝不
能時鍋中氣騰里長遽前揭視之怒曰飯己熟乃必飢我
夫妻苦言不可里長以紿我手挽將啖之夫妻跪告以故驚
曰何至是急埋其飯地下曰我家尚有五斗粟可贈汝勿短
見夫妻随之以粟歸則粟内褁有白金五十两夫妻疑里
長積以償官粮者持還之曰活我已出望外公乃忘此中
有物耶里長曰此余庄上来並無金在内此天以活尔夫
僧毒鼓天象毛寬父病語
僧毒鼓不知度何寺遊方諳天文崇禎初袁靖者遇之于
金陵留信宿偶夜仰視天象告靖曰亂端見矣時魏&KR0647;已
燼天下方望太平之福靖曰何以見之毒鼓曰建文齊黃
諸軰憤激無訴作算強死待時為厲匹夫且然附靖耳曰
今燕後幾朝矣彼不為巨寇必為逆臣彼自以為是天亦
不能持之諸星已兆之矣時流寇伊始朝野忽易靖亦不
敢語人明季乃彂之毒鼓䘚不見扵世
毛寬者姑蘇贒書其父病為鬼物所憑語同邑侍御李模
吾前身与而子前身皆以負甲為建文君守金川門初戒
嚴已而子中變率先啓門入燕師以致吾姓從軍四十餘
口俱見害而子積有福隲氣旺其傳嘉靖中学士楊慎猶
其數劫轉世也投爾家爾家雖顯不當運且衰矣吾必報
而子模子果病作卆
葛農誤害
海寕梁墩萬曆中葛氏農兄弟共活無間忽其弟從市歸
遇兄田畔猝奪兄鋤口作恨声汝害人多吾當了汝兄不
觧何故則睨兄腦一擊兄闷地且𣣔𧺫𣸪數擊已行還頋
曰母留患此動或活也加擊至腦出顱骨盡碎廼已
歸見其嫂与妻撫掌曰吾生平好行福隲頃出手吾田塍
頗快人行火之妻嫂方詰幹何事快人則里數人奔告田
塍死者莫是伊兄頭面血褁苦不涊身襏襫吾䓁習見之
而兄所常被也弟大驚曰吾扵此見巨蛇吾恐噬人奮前
糜爛其首未嘗見兄也急与衆趍視其兄死處即前所擊
蛇故畔慟擲地自摧其胸嘔出血號曰吾初但見蛇蛇且
昂首与吾閗吾恐被嚙故奮力為之吾目不眩未嘗歛酒
何至醉不醒人事也因以頭觸樹必以身殉隣佑力阻之
此必前世事若既爱兄撫其遺子女如子女猶之兄存也于
是祭其兄誓靈前無間爾我兄子女亦相安
吴嫗死諾
余鄕塘南有吳嫗素不信因果忽語其家人吾五十老矣
此後二十日為戊辰七月之望某當若等家之人疑
嫗或以他事故作不快語易之不為意越十日果病則羣
駭前言能預知逝期遂急料後事事已料病脱如初則又
群疑為不果&KR1328;望臥求死不淂廼復𧺫理附身之物悉復
臥又不死復起忽曰吾識之矣昔諾西隣一語未報死不
得立呼報之&KR0808;沐衣餙俱歡喜容為之乃曰此刻已是都
来觀我拱手逝于是事悟夫子夕死可矣可字之觧可有
未可者存扵嫗徵之
晉囚鬼謝
晉中有死囚臨市嘱劊者若何法生我劊者曰而未見𧺫刀
便閉目吾叱而走而走不止則生矣及刀下大声死囚快
走䓁什麽劊者寔紿之若戲也越月劊者他之晩失宿處見
&KR1141;漏燈火趍之室開中堂設位立楮牌上書劊姓名香火
荧然劊思官府去任往往立生祠志不忌劊何德能廼煩此
益心疑急呼主人主人出面色灰如廢楮劊者不認何人
主人亦不認劊者延坐訴曰某初坐法將刑淂劊者某教
我法淂疾走免于死感而尸祝之欲令妻子出拜堂下劊
者乃廻念前刑囚曾紿之疾走活因急問主人姓名主人
具言故即前市者劊者大驚曰吾初紿汝汝已迎吾刃去
矣豈故活乎主人愕忽滅不見堂宇杳然牌位烏有但臥
荒丘而已盖前囚葬處鬼不知非人幻出此相
妖厲
江以南俗奉妖神號五顯靈公夷堅志云獨脚五通者是
也又或称䔥公大約山䔥野魅之類吳城西楞伽山是其
窟山中人往往見五丈夫擁從秉炬出亦或乘人衰危入
室移牀擲物甚出火焼屋好淫惑婦女心邪年當夭者多
遭之魅交時昏仆如醉醒言其衣冠儀衞不凡或夫伴婦
則偎婦傍至厭其夫不與近徐岐之友嘗被挕去一筐錢
仰罵之自空擲下錢猶熱窗眼中偏置寸許紙人面目悉
偹或見人手映窗其指通紅如火主人布沙于地聞履聲
按跡數十尺有咫又醫士陳生見梁上露人手滴血至地
方食忽有人面如車輪者攫其食嚙床後咂咂有聲又沈
流金者夜見家中光怪銅鑼空行百步不墜梁垂二絡如
髮掛水二盆不漏又洪以嚴者見一僧緩步屋春瓦為之
碎呼之忽滅煮飯鐺中盡化為泥又沈生妻吕氏被魅死
兩日復甦魅每至其家呼吕為娘生兒無血俱下墨汁周
歲魅曰吾攫去矣兒遂死又偽吴李伯昇裔李氏歸夏姓
初嫁日下輿忽歌舞唱呼自称五聖夫家畏懼設祭婦從
臥房奔出贊揚若巫行案如飛杯菓不碍尝以刀自割不
傷若失心然又張氏女衣紅經祠所忽彂顛通夕闔戶歌
舞不休後嫁一人朱魅随朱家朱母本媵也氏尝呼云
老婢與人應荅常作京師人語又沈寕妻年三十矣忽見
空中列炬數百紅袍三山冠者自空中下滅燭魅之金帛
簮珥随心而至夫利之盛疑致其来又陳梧義女為所魅
賜名五宝女女言人禍福頗騐又劉福女見一人黑衣若
㒒隷状来與通夢至其家一日似有尊貴人傳呼出黑衣
畏伏地貴人數之吾用無數智算汝反借吾妄行黑衣称
罪送女歸魅後不𣸪至吳郡尊經閣相傳閣上有祟有少
年與其群約能独夜睡閣中歛以醉之少年腰利噐登
閣仗梁上久之五丈夫呵從至列殽果豊餘噐皆黃白少
年梁上大呼衆伺閣下應聲五丈夫疾去少年褁酒噐下
閣俄傳錢縑鋪夜失酒噐若干貭之果其物贖歸衆服少
年胆氣競捐囊壓驚官府聞之召見與以武銜而尊經閣
永無妖属
南闈係錦衣指揮紀綱宅犯敗後數科入試士子亱深聞
悲號之聲從地起漸大如萬馬騰踏官吏無不聞之試者
亦率不以為意盖綱常活埋其家之人扵地死不化久之
亦聲寂
成化壬寅春吳中疫五環涇一家止七口盡死近市治棺
者見一老至門不持一錢湏捾七曰但載我併棺至家與
尔值也但我家無錢止小麦二十斛我居西北去
我酌多寡請先上岸入汝治棺者乃偕舟子継至見七屍
横床搨老亦與焉驚語西北隣果有麦二十斛適值棺價
盖鬼現形治死具也
余姓查老死𣸪歸舍聞聲而不見影飲食晉接笑語如常
又蘇州支有孝廉失其名家祠中有二樹偶伐他用有魅
怒作悪火處處𧺫撲之則移去但不焦灼祠中土偶忽起
自行至登屋踞㘴&KR0770;如生者竟毁其祠後更置始安
洞庭東湾茹家園有神無形能呼人姓名談世隐事自言
終南山道人每空設酒杲楽賓語襍謔浪亦善吟詠好事
者為代書帙初句曰自入空山歴歲華幾經葉落幾經
花諸君問我原蹤蹟太華峰頭苐一家又曰洞庭秋水
碧玻瓈日浸東方月浸西萬里紅塵渾不到可能著我道
人棲
惠籓令黃監即兩淮促例給塩引諸商附籓塩百帆黃河
逆上忽大風作浪驚天他商舟率覆溺藩艘危黃監率
舟人咸拜虔禱曰即诸舟福薄王爺天祐自應嘿庇忽
篙子一人狎波涛飛行登岸坐地作高声拍手曰莫壊
蓮池舟语訖風止舟淂艤岸風又作則篙子又呼道昆昆
為我馮將軍致書伊主蓮池上人道昆者黃監名也索筆
走書𧺫句云憶昔山门同作和尚爾轉王官快楽無量我作
河神辛苦萬状云云擲茟醒彼不識字何知黃監名王闻之悟前身
朱華有免少年偶出野遇一青衣女以為村艷稍出言調
之女遂碩諧少年来朱華室家人疑以為着&KR1090;少年欲
之女久不復頋忌燈下無人往往与少年体坐家人駭
大呼猝入女不及遁猝變為少年眉目𧺫處衣冠言動絶
肖兩少年不辨真偽父驚持刀口大言吾併殺二少年
即吾子不惜也自是絶跡不至未幾朱華族人號一平者
早𧺫呼其僕從陸之縣勾當家距縣半程也曰午一平歸
家人曰豈不果縣勾當乎胡半道返也一平曰僕去足矣
吾歸入室与妻絮语不入縣状妻不疑曰暮僕歸未入舍
语同伴主人歸途遇相好间話誡我先歸忽見
一平自内室出僕駭曰吾以為後而间道先歸乎巳而又
一平至兩立面目衣履無二家内外咸駭莫能辨語前隐
事以難之咸能對悉甚真一平指偽者為偽偽一平又指
真者為偽並欲棲一平妻榻妻惧逃之母家一一平随亦
至母家此一平又恐偽一平之亂其妻急趍之妻母家又
兩婿一平矣一平妻終兩拒如是踰月食必兩一平共食
寝必兩一平共寝書作舉動先之必後之大率先之者真
一平而後者為假然入室絮語又似偽者先之故内外家咸
無如何久之平存一平歸其家此江南
鄞縣事可知一一妖不魅少年魅一平能作男
女兩相
僧夢津与其道友共五人擬朝五臺或勸之間道可捷十
之三大率荒岩邃涧但湏褁在道餱粮無宿頭却亦無盗
賊五人滿鉢行中道彂石火炊炊方&KR0836;四人走山觀勝去
一守炊忽炊旁數十步石爆有声声已裂罅如掌大出小
兒長尺餘祼無髮皮肉微紅具眼耳一如人手足近猿猴
爪長于趾声如鳥細不可淂而知亦似有咲湏臾又一兒出
亦前状但身色稍白則相扶而行夢澤駭故潜其形伺之又
七八兒出戲不己逡廵見所炊競前啓瓦罐手掬罐&KR0836;餐
亦畏熱踉蹌爭恐後湏臾盡守炊駭遠避伺久已四人還共
声走之次苐入石縫五人乃窺縫無所見抵五臺五臺僧無
觧此者五人既大道還夢澤成都人親為余言其事
