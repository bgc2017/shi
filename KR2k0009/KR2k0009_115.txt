大清一統志
饒州府(二)
︹古蹟︺鄱陽故城(在今鄱陽縣東漢縣也後漢書雷義傳注鄱陽縣城在今饒州鄱陽縣東)
(寰宇記故鄱陽縣即吳芮所居之城也在彭蠡湖東鄱水之北舊志鄱陽舊縣在今縣東六十里今)
(名故縣鎮民居稠密按宋書州郡志孫權立鄱陽郡治鄱陽縣赤烏八年徙治吳芮故城據此則)
(漢時所置巳非故地至吳時乃復吳芮之舊隋唐以來不言遷徙可知今縣即吳芮故城元和志云)
(饒州城即吳芮所居是也在東界者蓋漢縣寰宇記謂故城為吳芮城疑誤)鄡陽故城
(在鄱陽縣西北漢置縣屬豫章郡後漢因之三國吳屬鄱陽郡晉因之劉宋省寰宇記廢鄡陽縣在)
(鄱陽縣西北一百二十里按鄱陽記云漢高帝六年置宋永初二年廢)廣晉故城(在鄱)
(陽縣北三國吳置廣昌縣晉太康元年改曰廣晉移鄱陽郡來治宋因之蕭齊仍移郡治鄱陽以縣)
(屬之梁因之陳時廢唐武德四年復置屬浩州八年省入鄱陽寰宇記廢廣晉縣在鄱陽縣北一百)
(五十里名勝志在鄱陽縣西北一百八十里今名廣晉鄉有城基按晉初改廣曷爲廣晉非改鄱)
(陽也晉宋齊三志鄱陽廣晉兩縣並見梁書陸襄傳鄱陽郡民鮮于琛殺廣晉令王筠可知此縣在)
(梁時尚存隋志不言蓋陳時廢耳元和志謂晉武帝改鄱陽爲廣晉隋開皇九年改廣晉爲鄱陽與)
(諸史不合明統志又謂宋省亦誤)餘汗故城(在今餘干縣東北本春秋時越西界干越)
(地漢置爲縣自後因之淮南子秦始皇使尉屠睢爲五軍南征一軍結餘干之水漢書地理志豫章)
(郡餘汗注應劭曰汗音干又嚴助傳淮南王安上書曰越人欲爲變必先由餘干界中元和志饒州)
(餘干縣東至州一百里漢餘汗縣開皇九年去水存干名曰餘干縣志故城在縣東北四都又縣東)
(冕山縣南瓜畬村縣北管櫪市皆有故城按明統志載白雲城在餘干縣治西相傳隋末林士宏)
(所築劉長卿詩孤城上與白雲齊蓋即餘干古城也與縣志不同其遷徙不可考又元和志舊唐書)
(皆謂隋時去水為干而宋書州郡志巳作餘干漢書嚴助傳亦作餘干或傳寫譌也)樂平故
城(在今樂平縣東南唐初以樂安廢縣改置樂平縣在今德興縣界後徙於此元和志饒州樂平)
(縣西至州一百四十里南臨樂安江北接平林因曰樂平縣志故城在今縣東南桐山鄉長樂水口)
(按樂平縣唐時遷於長樂水口不知何時又移今治縣志乃云唐乾符五年為黃寇所毁中和間)
(移今治此臆說也遷治若在唐時寰宇記必詳及之而今不載當是宋後所移又元和志謂後漢靈)
(帝置樂平縣蓋誤以樂安為樂平也)新平故城(在浮梁縣東北唐武德四年析鄱陽縣置)
(八年省開元四年復改置新昌縣後改名浮梁即今縣也寰宇記廢新平縣在饒州東三百三十里)
(李大亮析鄱陽縣置常季武併入鄱陽浮梁縣志新平故城在今縣北百里化鵬新定二鄉之間)
(按明統志云新平廢縣在浮梁縣東三百二十里唐開元初置誤)新昌故城(在浮梁縣)
(東南昌江口之左唐開元初置後移今治改名浮梁元和志饒州浮梁縣西南至州二百二十里寰)
(宇記唐武德五年析鄱陽東界置新平縣後廢開元四年改置新昌縣於昌水之北因鄉名焉其年)
(又移在新昌江口西岸正東臨江地當江衝二十四年鄧&KR0788;為縣令因移於舊城正北一百步縣志)
(新昌故城在縣東南昌江口之左今顯教寺是也又昌江之南有城曰南城唐末黃巢之亂縣令金)
(安嘗徙百姓居此尋復故治)樂安故城(在德興縣東三國吳孫權置晉宋齊因之陳廢)
(唐初嘗置樂平縣於此寰宇記後漢樂安縣在銀城今樂平縣東水路三百二十里按輿地志陳天)
(嘉元年廢唐建樂平縣亦在銀城後因歙寇程海亮剽掠兼山勢險峻隴地高下權移常樂水口德)
(興縣志樂安廢縣在今縣東百里樂平鄉按宋志云樂安吳立吳志建安八年使程普討樂安韓)
(當領樂安長其立縣當在是時元和志以為靈帝時置寰宇記引豫章記又云永元中置然郡國志)
(不載難以為據)安仁故城(在今安仁縣東南寰宇記安仁故城在餘干縣東南一百五十)
(里按鄱陽記晉永嘉七年分餘干置興安縣尋廢陳天嘉中復於興安故地置安仁縣至隋開皇九)
(年併入餘干今故城猶存按九域志開寶八年以餘干縣地置安仁場端拱元年升為縣在饒州南)
(二百里即今縣也陳時安仁縣隋志失載以寰宇記所記道里考之當在今縣之東南)玉亭
廢縣(在餘干縣東南唐武德四年析餘干地置屬饒州七年省入長城八年又省長城入餘干)
銀城廢縣(在德興縣東陳置隋廢入鄱陽縣明統志在德興縣東一百二十里縣志今名)
(銀冶堡)長城廢縣(在安仁縣南唐初與玉亭同置尋省名勝志今安仁縣長城鄉是其)
(廢址)英布城(在鄱陽縣西北一百五十里相傳漢吳芮築以居布又有吳芮觀獵城在鄱陽)
(故城西十八里)童敏城(在鄱陽縣東北永平關東隋末邑人袁贇率衆避寇保此)彭綺
城(在樂平縣東明統志吳黃武中鄱人彭綺所築舊志今縣東十里翥山麓有綺城遺址一名翥)
(山寨)吳闡城(在德興縣南七里明統志世傳吳芮嘗馳馬於此又有吳王鑄印堆鳳凰臺走)
(馬隄淬劍池大小花山宋張燾居此)石港城(在安仁縣東南十里元至正中邑人王溥就所)
(居依山臨溪築城以自固明洪武初歸附置税課局今為石港市)荷溪城(在萬年縣東北)
(四十里去樂平之仙鶴鎮十里許明正德中因姚源賊起總制秦金築土城移仙鶴巖巡司戍此事)
(平汰巡司其城尚存)古武陽亭(在鄱陽縣境漢書地理志鄱陽縣武陽鄕右十餘里有黃)
(金采史記索隱白沙東南八十里有武陽亭縣志在縣東五十里)萬年鄉(即今萬年縣治)
(本餘干縣地明正德三年民余乾七等以知縣潘泰為政暴横與其黨入姚源谷中相聚為盜官兵)
(討之累年七年陳金議行招撫割餘干之萬年新政二鄉鄱陽之文南文北二鄉樂平之新進豐樂)
(二鄉貴溪之歸桂鄉置縣鎮之治萬年鄉因以為名)永平監(在鄱陽縣東元和志饒州永平)
(監置在郭下每歲鑄錢七千貫九域志在州東四里縣志今為永平關在縣東門外南鄱江北東湖)
(居民繁盛)鄧公場(今德興縣治寰宇記德興縣在饒州東一百八十里本饒州樂平縣之地)
(有銀山出銀及銅唐總章二年邑人鄧遠上列取銀之利上元二年因置場監令百姓任便採取官)
(司什二税之其場即以鄧公為名隸江西鹽鐵都院至南唐升為德興縣四面皆水)金場(在德)
(興縣南二十里宋時冶金處又銀場在縣東六十里唐冶銀處又硃砂硔在縣東三十里高數百仞)
(硔石槎牙罅間產硃今湮没)吳芮舊居(在浮梁縣東北寰宇記在縣東北六十里鄱陽)
(記云鄱陽源水吳芮所居處鄉人立為祠堂東有石澗深三尺鄉人將牲牢告啟擊鼓三通其水衝)
(出隨用並足輿地紀勝芮宅有馬跡石有龍泉泉出石壁四時不絶漢梅鋗宅亦在其處)文翁
宅(在鄱陽縣東寰宇記在縣東一百五十里基址俱存東帶鄱陽南連溪水西接望夫岡有井清)
(澄隴前栽桐樹)洪皓故宅(在樂平縣東北洪巖下)薛仁輔宅(在樂平縣清泰)
(坊明統志宋岳飛獄成大理少卿薛仁輔不署奏牘明飛無罪秦檜怒謫饒州仁輔卜居樂平宅旁)
(有一塘後人因名薛塘)饒魯宅(在萬年縣東若源村又遷於縣北石子村)延賓坊
(在府城内蕭家港輿地紀勝相傳為陶侃故居侃友范逵嘗過侃倉卒無以為待侃母截髮以易酒)
(肴故名按侃傳吳平徙家尋陽是侃少時巳家尋陽矣又云鄱陽范逵過侃及逵去侃追送百餘)
(里若同在鄱陽何必如此遠送周訪傳訪為尋陽縣功曹時陶侃為散吏是又侃家尋陽之明證也)
(此延賓坊及舊志所載縣南四十里有陶母墓疑皆屬附會)洪遵别墅(在鄱陽縣北名)
(勝志郡北朝天門外有洪遵别墅名曰小隱又名盤州庵又有雲竹莊瓊花圃皆諸洪别墅)柳
公樓(在府城寰宇記在州城西北角梁柳惲為鄱陽守所創憑眺顯豁實江國之勝境唐大歷)
(中第五琦以為望歸樓貞元十九年李吉甫復其名曰柳公樓循舊迹也)鄱江樓(在府城南)
(城上唐錢起有陪使君叔鄱江樓宴鄭中丞詩明統志諸樓觀皆屢更名惟此不改)聚遠樓
(在德興縣南宋神宗時余士隆建王拱辰蘇洵與子軾轍黃庭堅皆有詩)雲錦樓(在安仁縣)
(前下瞰錦江宋縣令崔同亨建)看雲樓(在安仁縣西明統志元吳全節伏老之所順帝書扁)
(賜之)遺書閣(在樂平縣儒學講堂後明統志宋楊簡嘗為邑令既去門人袁公輔提刑江東)
(命肖像藏其遺書於此)登瀛閣(在樂平縣東南永善鄉明統志宋程通叔建聚書教宗族)
(子孫因名登瀛勉之馬存記)賜書閣(在浮梁縣宋元豐七年神童朱天申年十二背誦十)
(經神宗召見賜五經出身仍賜餞五萬貫買書因建閣於家藏書其上從弟天錫年十歲亦能誦七)
(經並蒙恩賜)飽山閣(在浮梁縣治前明統志宋尚書程瑀建四面多山爲一邑登覽之勝)
慶朔堂(在府治内明統志宋守范仲淹建取古諸侯藏朔之義堂前有手植九松府治後有)
(得心堂取吳芮得江湖間民心之義)九賢堂(在府治内明統志九賢吳周魴晉虞薄梁陸襄)
(隋梁文謙柳莊唐馬植李復顏真卿宋范仲淹皆治郡有德政者圖像其中)識山堂(在府)
(治内輿地紀勝望廬山於三百里外最爲楚東絶勝)三善堂(在餘干縣治西偏明統志宋令)
(沈度政有三善一曰田無廢土二曰市無間居三曰獄無宿繫民謳歌之堂成父老請以爲名)景
蘇堂(在德興縣治西宋蘇軾子邁嘗爲縣尉後人思之故名)綵衣堂(在安仁縣輿地)
(紀勝周氏之居也熙寕六年楊傑爲之記曰龍塘周氏五世同居子養其父而逮養其祖之祖父鞠)
(其子而及鞠其孫之孫州閭鄉黨推爲令族云)魯公亭(在鄱陽縣薦福山明統志山有唐歐)
(陽詢所書薦福寺碑顏真卿嘗覆以亭後人因名)秋香亭(在府治内明統志宋提點鑄錢)
(使魏廉於廳旁作亭培菊數本故名范仲淹爲作賦)蜀錦亭(在府治慶朔堂右明統志范仲)
(淹植海棠二株其後鄒柯築亭題曰蜀錦王十朋詩亭廢名猶在春來花自芳猶餘蜀中錦愛惜比)
(甘棠)五老亭(在鄱陽縣北芝山巔因范仲淹有五老夕陽開之句故名)溪山風雨
亭(在餘干縣西一里懸崖處多古梅曰梅巖有宋理宗御書梅巖二字刻於石有溪山風雨亭是)
(趙忠定公讀書處)四望亭(在府城上四望豁然宋范仲淹建)止水亭(在鄱陽縣)
(北芝山後明統志宋江萬里罷相還居此鑿池創亭扁曰止水及元兵陷城萬里赴水死)干越
亭(在餘干縣東南寰宇記在縣東南三十步屹然孤嶼古之遊者多留題焉明統志在羊角山前)
(瞰琵琶洲唐劉長卿施肩吾皆有詩省志唐初縣令張俊彥建)白雲亭(在餘干縣南寰宇記)
(在縣西南八十步對干越亭跨古城之危瞰長江之深劉長卿題詩曰孤城上與白雲齊因以為名)
煑泉亭(在餘干縣餘干山下輿地紀勝陸羽嘗汲水煑茶於此)乘風亭(在餘干縣)
(餘干山為一邑絶覽之地天氣清明望見廬山)浮碧亭(在浮梁縣昌江南明統志宋縣令張)
(景修詩一泓秋水不見底十里曉山無盡頭)舒嘯亭(在德興縣治東雷山巔旁有崖曰香)
(石崖有洞曰黃龍右有天池闊僅尋尺盛夏隆冬其水不竭左有涸池深數尋雖久雨不注勺水蘇)
(軾詩云勝覽雷山舒嘯亭即此)觀魚臺(在鄱陽縣西寰宇記在州西門外鄱陽記云番君至)
(此觀魚下有池闊九十步池内有走馬埓又名落照池)釣臺(在樂平縣樂安鄉一巨石可坐)
(以釣上有二膝迹)玉石臺(在安仁縣北三十里明統志唐碑稱玉石雲岫崖巒甚奇)沙
堆(在浮梁縣東北五十里寰宇記其形狀如覆船鮮淨特異鄱陽記云每年豐稔其沙即堆積如)
(舊若移上岸即年儉)
︹關隘︺石門鎮巡司(在鄱陽縣北一百八十里廣晉鄉宋元明時站路今仍要道)白
沙鎮巡司(在德興縣東一百二十里明置巡司今因之)石頭街巡司(在萬)
(年縣北四十里石鎮市臨洎河通鄱陽樂平明正德中置巡司今因之)棠陰鎮(在鄱陽縣)
(西七十五里立德鄉其地當鄱陽上下驛津明置巡司本朝雍正四年裁)康山鎮(在餘)
(干縣西北康郎山明初置巡司隆慶中移於黃坵埠)黃坵埠鎮(在餘干縣東南五十里元)
(置巡司明初廢隆慶中移康山巡司駐此今裁)瑞洪鎮(在餘干縣西北七十里鄱陽湖濱為)
(湖南往來要會有縣丞及鄱湖營把總駐此又西六十里即新建縣之趙家圩)仙鶴鎮(在樂)
(平縣南六十里仙鶴山下接萬年縣界舊置巡司明正德中移駐萬年縣荷溪旋汰)八澗鎮
(在樂平縣北七十里舊置巡司今裁)景德鎮(在浮梁縣西南三十里瓷器所出有同知及巡)
(興縣西南四十里元初置酒稅務明初置巡司洪武十年裁)萬村市(在德興縣西南八十)
(里宋初置酒坊元廢)鄧家埠市(在安仁縣西南四十里與撫州東鄉縣廣信貴溪縣接界)
(本朝嘉慶十六年移縣丞駐此)芝山驛(在鄱陽縣西南月波門外元置曰鄱江驛又名)
(鄱陽驛明洪武四年改名芝山驛今裁相近有柴棚局河泊所明洪武三年自都昌柴棚遷此今亦)
(裁)龍津驛(在餘干縣南十五里龍窟河濱元置今裁)康山驛(在樂平縣東唐宋間)
(置驛久廢)銀峯驛(在德興縣西南四十里又建節驛在縣西南永泰村俱宋置元廢)紫
雲驛(在安仁縣治西臨錦江側宋置水馬站明初專設水站今裁)
︹津梁︺大龍橋(在府治東相近有小龍橋俱跨澹津湖)王公橋(在鄱陽縣治西宋知)
(州王十朋徙知䕫州民乞留不得至斷其橋後葺橋以王公名之)畫橋(在鄱陽縣東永平關)
(相近有德新橋俱洩東湖水又寶勝橋在東北關跨東湖水尾)格勒橋(在鄱陽縣東北三十)
(五里跨湖水尾)文明橋(在樂平縣治南明洪武中建)鐵柱橋(在浮梁縣東五十里)
(臧家灣初置鐵柱十二架木爲橋後易以石)通駟橋(在浮梁縣治西宋建)夀元石
橋(在德興縣南二十里界田渡長四十餘丈闊三尺)玉峯橋(在安仁縣治東跨玉石澗)
(城中水從此出)衣錦橋(在安仁縣治東)孝烈橋(在安仁縣北跨洪源澗明統志宋謝)
(枋得女嫁周氏早寡聞枋得與其母李氏死節遂出匳資作橋橋成赴水死邑人義之故名)
︹隄堰︺邵父隄(在鄱陽縣東唐書地理志縣東有邵父隄東北三里有李公隄建中元年刺史)
(李復築以捍江水省志邵父隄歲久傾圯明嘉靖三年兵備道范輅築石隄三十里留釣橋畫橋二)
(坽以消溢水易名范公隄)馬塘(在鄱陽縣東北唐書地理志鄱陽東北四里有馬塘六里有土)
(湖皆刺史馬植築)祝君坽(在鄱陽縣東北懷德鄉唐景雲中刺史祝欽明所浚東通鄱江)
(西接繕尾)
︹陵墓︺︹周︺越女墓(在餘干縣寰宇記在縣東北一里鄱陽記云越王女葬此)︹漢︺英布
墓(寰宇記在鄱陽縣北一百六十里高三丈六尺)梅鋗墓(在餘干縣南安樂鄉)張遐
墓(在餘干縣南雕峯)︹唐︺金安墓(在浮粱縣北十五里)饒娥墓(在樂平縣東三)
(十里有祠)孝子沈普母墓(在德興縣北十五里明統志唐元和初有芝草產其上)
︹宋︺熊本墓(在鄱陽縣東薦福山)程振墓(在樂平縣西懷義鄉)洪皓墓(在鄱)
(陽縣東故縣鎮又皓子适墓在縣北仁義鄉遵墓在縣北芝山邁墓在縣西北三十里龍吼山)張
燾墓(在德興縣南)程瑀墓(在浮梁縣東北六十里)辛次膺墓(在浮梁縣)
(南三里金沙灘)汪澈墓(在浮梁縣東南三十里義合鄉)王剛中墓(在萬年縣東北)
(豐樂鄉)趙汝愚墓(在餘干縣南雕峯子崇憲亦葬此)柴中行墓(在萬年縣)
(東南新政鄉)馬廷鸞墓(在樂平縣東南永善鄉)饒魯墓(在萬年縣北萬春鄉)
︹明︺孫原貞墓(在德興縣西)胡居仁墓(在餘干縣南安樂鄕)戴珊墓
(在浮梁縣北肥灣)張憲墓(在德興縣西南六十里)
︹祠廟︺江公祠(在府學東祀宋丞相江萬里)洪忠宣祠(在府治右祀宋洪皓又有)
(祠在樂平縣金山鄉)忠孝行祠(在府城北門内明統志相傳晉石敬純為父報讐追殺牛)
(昌隠道經鄱陽民為立祠)胡忠臣祠(在鄱陽縣治西祀明大理卿胡閏以女貞姑附)饒
娥祠(在樂平縣東長城鄉墓前祠名顯孝唐柳宗元記)劉節度祠(在樂平縣東六)
(十里明統志相傳唐僕射劉汾子漢英值黃巢亂佐父捍禦一方後仕至節度使民思之立祠)金
令祠(在浮梁縣治儀門左祀唐縣令金安明嘉靖中增祀其子叔彥叔遲舊志云安京兆人唐)
(末父子相繼為令皆有功於民者)張將軍祠(在安仁縣治北隅祀宋末張孝忠元歐陽)
(原功有記)吳王廟(在府城内毛家港祀漢吴芮又有吳山祠在餘干縣北亦祀芮附以禆將)
(梅鋗水旱疾疫禱之輒應)顏范廟(在府治慶朔堂右舊在府治頒春堂宋郡守王十朋遷此)
(祀顏真卿范仲淹)郭西廟(在鄱陽縣東永平關明統志祀梁太子以禦火災)許真
君廟(在餘干縣東仙人峯明統志相傳晉許遜於此上昇鄉人立廟祀之)忠臣廟(在餘)
(干縣西北康郎山祀明初死事之臣丁普郎等三十六人歲久圯本朝康熙三年重建)昭烈
廟(在浮梁縣治東祀唐忠臣張抃宋汪應辰有記)董端公廟(在德興縣東南七十里明)
(統志唐黃巢亂端公糾義保境邑賴以安鄉人祀之蘇軾書扁額按豫章書有董全楨唐太祜中)
(為殿中侍御史兼八砦將首分守鄱陽與梁兵戰敗自斷其首巳而雷電晦冥如有戈甲甚盛賊大)
(驚潰邑人廟祀之此云端公即全楨也記載不同附志於此)程烈女廟(在德興縣治南)
︹寺觀︺永福寺(在府治東相傳梁鄱陽王蕭恢捨宅為寺名顯明元重建改今名)薦福
寺(在鄱陽縣督軍湖北唐建元季燬明永樂中重建)龍居寺(在鄱陽縣東北巍石山名)
(勝志宋岳飛統兵過此題詩)昌國寺(在餘干縣西冠山麓梁天監中建曰思禪宗元符中)
(改今名)安隱寺(在樂平縣治西晉大興二年建宋祥符中賜額)寶積寺(在浮梁縣)
(北唐大中時建相傳宋佛印修戒於此)馬祖禪寺(在安仁縣南七十里唐建元末燬明)
(洪武初重建)元妙觀(在府城東晉咸寕中建舊在東湖百花洲唐大中時移至城東改名)
(開元宋大中祥符間又名天慶元改今名明初重建)延祥觀(在鄱陽縣東北馬迹山相傳晉)
(王遥冲舉處隋大業中建元燬明初重建)清溪觀(在餘干縣習泰鄉相傳白水真人吳丹修)
(煉處齊梁間建)清源觀(在浮梁縣治東晉建名雙溪宋宣和初賜今額)妙元觀(在德)
(興縣東晉昇平初建唐名仙鶴宋政和初改今名)崇文宫(在安仁縣治西元大德中吳全)
(節建)
︹名宦︺︹秦︺吳芮(鄱陽令甚得江湖間民心號曰鄱君)︹漢︺唐蒙(建元中為鄱陽令後拜郎)
(中通夜郎置犍為郡)︹三國︺︹吳︺步騭(臨淮淮陰人建安十五年出領鄱陽太守)韓當
(遼陽令支人從孫權破黃祖還討鄱陽領樂安長山越畏服)周魴(吳郡陽羡人黃武中鄱陽)
(大帥彭綺作亂攻没屬城乃以魴為鄱陽太守與胡綜戮力致討遂生擒綺送武昌賊帥董嗣負阻)
(刦鈔豫章臨川並受其害魴遣間諜授以方策誘殺嗣嗣弟怖懼詣武昌降由是數郡無憂在郡十)
(三年卒賞善罸惡恩威並行)︹晉︺虞溥(高平昌邑人除鄱陽内史大修庠序廣招學徒移告)
(屬縣俱為條制於是至者七百餘人溥乃作誥以奬訓之為政嚴而不猛風化大行有白烏集於郡)
(庭)︹南北朝︺︹齊︺柳惲(河東解人試守鄱陽相聽吏屬得盡三年喪禮著之文教百姓)
(稱焉)︹梁︺陸襄(吳郡吳人大通七年出為鄱陽内史先是郡民鮮于琛為亂有衆萬餘將出攻)
(郡襄先率民吏修城隍為備禦及賊至連戰破之生獲琛時鄰郡豫章安成等守宰案治黨與因求)
(賄貨皆不得其實惟襄郡部枉直無濫民歌曰鮮于平後善惡分民無枉死賴陸君又有彭李二家)
(因忿爭遂相誣告襄引入内室和言解之為設酒食令其盡歡同載而還民又歌曰陸君政無怨家)
(鬭既罷讐共車在政六年郡大治)︹隋︺柳莊(解人開皇十一年徐璒等反於江南以行軍總)
(管長史隨軍討之璒平即授饒州刺史甚有治名)梁文謙(安定烏氏人煬帝即位轉饒州)
(刺史歲餘為鄱陽太守稱為天下之最)︹唐︺顏真卿(京兆萬年人至德中貶饒州刺史)
李復(宗室建中初為饒州刺史築隄以捍江水民德之)李吉甫(趙人貞元中歷饒州)
(刺史會前刺史繼死咸言牙城有物怪不敢居吉甫命菑除其署以視事吏由是安誅破奸盜窟穴)
(治聲流聞)馬植(扶風人太和中為饒州刺史鄱陽東北有馬塘北有土湖皆植所築)穆贊
(河内人以御史中丞貶饒州别駕久之拜刺史贊質性強直進觀察使卒於官)鄭珣瑜(榮澤)
(人貞元間為饒州刺史性嚴重少言未嘗以私託人而人亦不敢謁以私清靜惠下賊歛貴發以便)
(民)盧知猷(河中蒲人僖宗時為饒州刺史以政最聞)顏標(乾符中為饒州刺史王仙)
(芝將王重隠陷饒州標死之)︹宋︺馬亮(合肥人太宗時知饒州州豪白氏多執吏短長嘗殺)
(人以赦免愈驁横為閭里患亮發其奸誅之部中畏懾州有鑄錢監匠多而銅錫不給亮請分其匠)
(之半别置監於池州歲增鑄緡錢十萬)范正辭(齊州人太平興國中出知饒州州多滯訟)
(至則夙繫皆決遣之會詔領料州兵送京師有王興者懷土燀行以刃故傷其足正辭斬之興妻詣)
(登聞上訴太宗召見正辭廷辦其事正辭曰東南諸郡饒實繁盛人心易動興敢扇摇苟失控馭則)
(臣無待罪之地矣上壯其敢斷特遷江南轉運副使)范仲淹(吳縣人仁宗時出知饒州歲餘)
(徙潤州)蔣靜(宜興人第進士調安仁令俗好巫疫癘流行病者甘死不服藥靜悉論巫䤵聚)
(其所事滛像得三百軀毁而投諸江)蔣興祖(宜興人以蔭調饒州司錄睦州盜起旁郡皆震)
(興祖白州將糾吏卒緝戰具盜不敢謀)郭僎(祥符人建炎中權浮梁宰未行時有賊張頂花)
(巳逼縣境衆止之僎曰安逸則就艱危則辭非我所學逕至縣約束吏士誓以死戰賊入邑官竄伏)
(僎曰吾為宰義不可去端坐公署遂遇害詔贈承義郎錄其後二人)葉義問(夀昌人高宗時)
(為饒州教授攝郡歲旱以便宜發常平米賑民提刑黃敦書劾之詔勿問樞密使徐俯門僧犯罪義)
(問繩以法俯嘗舉義問怒甚乃袖薦書還之)唐文若(眉山人紹興中知饒州興學宫減田)
(租奇耗二萬石又請歲糶常平倉之儲什三與民平市農末俱利而栗不腐因以著令餘干有劇盜)
(巡尉不能制文若遣牙兵捕而戮之)王十朋(樂清人孝宗時知饒州饒濱湖盜出没其間聞)
(十朋至一夕遁去時久旱入境雨至丞相洪适請舊學基益其圃十朋曰先聖所居十朋何敢予人)
(移知䕫州)詹體仁(浦城人隆興初調浮梁尉郡上體仁獲盜功狀當賞體仁曰以是受賞非)
(吾之願也謝不就)李舜臣(井硏人乾道中知德興縣專尚風化民有母子昆弟相訟連年)
(不決為陳慈友孝恭之道遂為母子兄弟如初間詣學講說邑士皆稱蜀先生罷百姓豫貸償前官)
(積逋踰三萬緡民病差役舜臣勸糾諸鄉以税數低昂定役期久近為義役期年役成民大便利銀)
(坑罷雖久小民猶負銀本錢官為償之天申大禮助賞及軍器所需皆不以煩民)婁機(嘉興)
(人孝宗時通判饒州平反冤獄)程迥(餘姚人孝宗時調德興丞盜入縣民齊匊家平素所不快)
(者皆罥絓逮獄迥辨其冤者縱遣之後以奉祠寓居鄱陽之蕭寺)劉爚(建陽人孝宗時調饒)
(州錄事通判黃奕將以事汙爚而巳自以贓抵罪都大坑冶耿某憫遺骸暴露議用浮屠法葬之水)
(火爚遺書曰使死者有知禍亦慘矣請擇高阜為叢冢以葬)楊簡(慈谿人知樂平縣興學訓)
(士諸生聞其言有泣下者楊石二少年為民害簡寘獄中諭以禍福咸感悟願自贖由是邑人以訟)
(為恥夜無盜警路不拾遺紹興五年召為國子博士二少年率縣民隨山境外呼曰楊父)洪咨
䕫(於潛人寕宗時試饒州教授作大冶賦樓鑰賞識之)馬光祖(金華人寶慶中知餘干縣)
程元鳳(徽州人淳祐七年知饒州郡初罹水灾元鳳訪民疾苦夙夜究心修城堞置義阡寬)
(誅求察誣證進江淮荆浙福建廣南都大提點坑冶仍兼知饒州冶司歲有冬夏帳銀悉以補郡積)
(年諸税斂之不足者芝生治所衆以治行所致元鳳歎曰五穀熟則民蒙惠此不足異也)羅必
元(進賢人理宗時知餘干縣趙福王府驕横前後宰貳多為擠陷至是以汝愚墓占四周民山竟)
(為直之人益壯其風力)唐震(會稽人咸淳十年知饒州時興國南康江州諸郡皆巳歸元元)
(兵略饒饒兵止千八百人震發州民城守上書求援不報元兵使人入饒取降款通判萬道同諷震)
(降震叱之城中少年感震言殺使者明年二月兵大至衆遂潰震入府中玉芝堂兵入執牘使震署)
(降震擲筆於地不屈遂死之凡椿與家人俱死贈華文閣待制諡忠介)︹元︺齊秉節(蒲臺)
(人至元二十三年鎮饒州安仁劇賊蔡福一叛秉節與有司會兵討之擒福一餘黨悉平)王都
中(福寕州人武宗時遷饒州路總管年饑米價翔踊都中以官倉米定價三等言於行省以為須)
(糶以下等價民乃可得食禾報又於下等價減十之二使民糴時宰怒其專擅都中曰饒去杭州二)
(千里比議定往還非半月不可人七日不食則死安能忍死以待乎時宰聞之乃罷郡歲貢金而金)
(戸貧富不常都中考得其實乃更定之包銀法戶不過二兩而州縣徵之加十倍都中一以詔書從)
(事以内憂去郡民為立生祠)卜天璋(洛陽人皇慶中以更田制授饒州路總管既至聽民)
(自實事無苛擾民大悦版籍為清時省臣董田事妄作威福郡縣爭賂之覬免譴饒獨無有省臣銜)
(之將中以法求其罪無所得縣以饑告天璋即發廩賑之僚佐持不可天璋曰民饑如是必俟得請)
(而後賑民死矣失申之責我獨任之民賴全活火延饒之東門天璋具衣冠向火拜勢遂息境有虎)
(為害天璋移文山神立捕獲之以治行第一升廣東廉訪使)韓鏞(濟南人至正七年授饒州)
(路總管饒俗尚鬼有覺山廟者自昔為妖以禍福人為盜賊者事之尤至將為盜必卜之鏞至即撤)
(其祠宇沉土偶人於江凡境内淫祠不合祀典者皆毁之人初大駭巳而皆歎服鏞知民可教俾俊)
(秀入學宫求宿儒為五經師月必考訂課試以示勸勵鏞自奉澹泊僚屬亦皆化之先是朝使至外)
(郡者官府奉之甚侈一不厭其欲即騰謗於朝其出使於饒者鏞供以糲飯退皆無有後言)魏
中立(濟南人至正時守饒州賊陷湖廣分攻州郡官軍疲懦不能拒所在無賴子乘間竊發不)
(旬日衆數萬中立聞警即率丁壯分塞險要戒守備賊至以義兵擊却之巳而賊復合遂為所執以)
(紅衣被其身中立叱之鬚髯盡張大罵不巳遂被害)︹明︺陶安(當塗人知饒州陳友定兵攻城)
(安督吏民拒守援兵至賊敗去諸將欲屠從寇者安曰民為所脇奈何殺之不許太祖賜詩褒美)
鄭選(靈壁人以武略將軍守禦饒州度營制訓士卒甚有法度逋寇唐丑人等作亂選擊平之)
李安(知餘干材敏有斷盜起攻城安率鄉兵擒其渠復搜山澤散匿者三百人正其罪修築決)
(圩三十餘里民懷其惠)胡維孝(定遠人知樂平縣方國華入寇被執不屈死之)辜臯
(江夏人知德興縣招撫流亡賊至聚民保障又奏罷採銅之役民德之)郎敏(洛陽人洪武中)
(知饒州府樂平奸民詣闕訴大姓五十餘家謀逆敏力為奏辯詔誅奸民盡釋被誣者其他政績甚)
(著)李益(洪武中為饒州府通判後遷知府在任十有八年習知民情性寬大不事苛細以故)
(兵者欲以金錢啗賊德剛曰民困安可重斂遂身入賊巢諭以義誘致賊黨數十人戮之賊引去歲)
(大饑請於朝得蠲三年賊)李俊(饒州守禦千戶正德五年姚源賊次梁山坂官兵行伍未集賊)
(乘虚入衆潰俊獨奮身直前手射十餘人力屈被執與弟李二遠同遇害)祁敕(正德中知饒州)
(府斥舞文吏讞獄務得情增築鄱陽白馬隄浮梁胡白渠將鑿井以濟囚渴忽泉湧出人名之曰應)
(德泉與諸生講授置籍以紀善惡延社學師以所没官田為館榖資且下其法於屬縣)馬津
(滁州人正德中知餘干宸濠反偕進賢知縣劉源清起兵討賊以功擢監察御史)孫天佑
(正德中任龍津驛丞會宸濠反天佑起兵拒賊賊七殿下者奪運舟於龍津天佑與戰殺數人賊黨)
(募兵過龍津天佑又追殺之焚其舟賊黨婁氏家衆西下亦為天佑所遏擒七十餘人賊兵不敢經)
(東湖者天佑力也)劉安(慈谿人嘉靖中以御史謫餘干典史能勤於職築決隄數十丈人稱)
(為劉公隄)陳吾德(歸善人萬歷中知饒州府廉潔果斷申嚴保甲禁民間溺女以忤張居正)
(免官)王如春(黃巖人天啟中知餘干縣自龍津築隄數十里民稱王公隄)成勇(山東)
(樂安人天啟中授饒州推官謁鄒元標於吉水師事之中使至知府以下皆郊迎勇獨不往且捕笞)
(其從人中使將愬之魏忠賢會敗獲免)
︹本朝︺翟鳳翥(聞喜人順治六年知饒州府兵燹後鳳翥招集流亡請蠲荒蕪糧税八萬有奇)
(郡學圯移建故淮藩遺址又建芝山錦雲東山諸書院講學課士民風丕變在任五年遷本省興屯)
(道僉事)王起彪(錢塘人順治六年知德興縣時寇氛未息德興在羣山中賊猝至起彪率)
(民兵禦之衆寡不敵遂遇害)婁維嵩(直隸人順治七年知浮梁縣兵燹之餘居民四散維)
(嵩設法招徠浮梁歲漕萬餘石每石徵銀五錢令里民赴南昌辦買後以米價騰貴吏緣為姦維嵩)
(請徵於縣出資建倉民賴以甦編審汰逃亡萬餘口除實荒田二千餘頃至今民頌其德)程瀚
(上元人順治中知安仁縣地連撫州之東鄉其民置田縣界曰寄莊為官民病者數百年瀚至别立)
(寄莊單頭徵其賦自是縣民無代賠之苦寄莊亦免頑抗之累)鄭邦相(咸寕人順治中知鄱)
(陽縣天資明敏無滯獄無遺賦邑素多盜屢獲屢脱邦相嚴行緝捕悉置之法民甚賴之)王臨
元(平山衞人康熙九年知浮梁縣十三年七月山賊陷城臨元自縊贈按察使司僉事)郭萬
國(許州人知饒州府康熙十四年五月耿逆陷城萬國死之贈光祿寺卿同時殉難者同知范文)
(英奉天人萬年知縣王萬鑑臨海人並贈參政鄱陽縣丞陸之蕃會稽人贈僉事石門巡檢翁鳳翥)
(鄞縣人饒州税課司大使李崇道清苑人均贈經歷)
前總纂官(臣)許應藻恭纂輯
提調官(臣)張日章恭覆輯
校對官(臣)賀式韓恭校
校對官(臣)章詒燕恭覆校
大清一統志
饒州府(三)
︹人物︺︹漢︺雷義(豫章鄱陽人初為郡功曹嘗濟人死罪罪者後以金謝之義不受金主伺義不)
(在默投金於承塵上後葺屋宇得之金主巳死義乃以付縣曹後舉茂才讓於陳重刺史不聽義遂)
(佯狂出走鄉里為之語曰膠漆自謂堅不如雷與陳三府同時俱辟二人義遂為守灌謁者使持節)
(督郡國行風俗太守令長坐者凡七十人旋拜侍御史除南頓令卒於官)︹唐︺吉中孚(鄱陽)
(人官戶部侍郎與盧綸韓翃錢起司空曙苗發崔峒耿湋夏侯審李端皆能詩齊名號大歷十才子)
陳饒奴(饒州人年十二父母亡寠弱居喪又歲饑或教其分弟妹可全性命饒奴流涕身丐)
(訴相全養刺史李復異之給資儲署其門曰孝友童子)張讚(鄱陽人與樂平謝維勤沈普姜)
(崌並以孝聞)︹宋︺馬遵(饒州樂平人累官直龍圖閣性樂易善議論其言事不為激訐故多)
(見推行杜衍范仲淹皆稱道之)熊本(鄱陽人慶歷進士熙寕六年瀘州羅晏夷叛詔本察訪梓)
(蘷本發軍進討諸夷皆從風而靡願世為奴渝州南川獠木斗叛詔本安撫䕫路木斗以溱州地五)
(百里來歸為四砦九堡建南平軍累遷吏部侍郎知洪州杭州卒有文集奏議共八十卷)彭汝
礪(鄱陽人治平二年舉進士第一神宗用為監察御史裏行首陳十事指摘利害多人所難言者)
(王中正李憲主西師汝礪言不當以兵付中人元祐中遷中書舍人詞命雅正有古人風進權吏部)
(尚書出知江州卒汝礪居家孝友讀書為文志於大者言動取舍必合於義與人交必盡誠敬所著)
(易義詩義詩文五十卷)彭汝方(汝礪弟以汝礪蔭為榮陽尉遷臨城主簿汝礪卒棄官歸)
(葬豐稷宣和初知衢州方臘叛汝方獨守孤城城陷罵賊而死贈龍圖閣直學士諡忠毅)洪彦
昇(樂平人元豐登第歷殿中侍御史論蔡京假紹述之名敗壞先朝法度朋姦誤國公私困敝願)
(早賜英斷遣之出京何執中德薄位尊願解其機政以全晚節及吕惠卿鄧洵仁蔡薿之流皆條摭)
(其過一不為回隱歷徽猷閣待制知吉州卒)張根(德興人第進士調遂昌令當改京秩乞恩)
(封及四親遂致仕屏處十年曾布等及本道使者上其行義徽宗召詣闕為帝言願陛下清心省欲)
(以窒禍亂之原遂請罷錢塘製造局提舉江西常平屢建言詔皆從之改淮南轉運使上書條列茶)
(鹽常平等利病之數遂極言土木花石綱之弊忤權倖坐貶根性至孝父病蠱戒鹽根為食淡母嗜)
(河豚及蟹母終根不復食)張樸(根之弟以進士歷官太常少卿侍御史鄭居中去位樸言朋黨)
(分政非朝廷福又劾郎員庸繆者十六人斥諸外升秘書少監)馬存(樂平人元祐進士授鎮南)
(節度推官有文集二十卷行世)金極(樂平人紹聖進士宰分宜上書乞斬蔡京以謝天下坐是)
(入元祐黨後以市隱自號紹興初贈太常博士)程振(樂平人少有軼才徽宗時為太子舍人靖)
(康元年進吏部侍郎金兵至河北振請合諸道兵犄角擊之帝不能用拜開封尹改刑部侍郎金騎)
(在郊邀車駕出城振為何㮚言宜思所以折之之策㮚不從遂為金人所害從子庭訪得其首歸葬)
(之初王黼使其客沈積中圖燕振戒以後禍既而振乃用是死聞者痛之振尹京時兩宫方困於惎)
(間振極意彌縫不使有纖芥可指高宗即位贈端明殿學士端平初賜諡剛愍)程瑀(浮梁人欽)
(宗時除左正言即極言時病復請黜免徐處仁吳敏唐恪等高宗即位遷給事中時建修政局瑀條)
(上十四事皆切時務權邦彦簽書樞密院瑀言其五罪累遷兵部尚書瑀在朝無詭隨有奏議六卷)
汪藻(德興人中進士第時胡伸亦以文名人為之語曰江左二寶胡伸汪藻王黼與藻同舍素)
(不咸終黼之世不得用高宗踐祚召試中書舍人累拜翰林學士屬時多事詔令類出其手常論所)
(以待將帥者三事後卒如其策紹興中知湖州上所修日歷凡六百六十五卷升顯謨閣學士藻通)
(顯三十年無屋廬以居博極羣書老不釋卷工儷語所為制詞人多傳誦)洪皓(鄱陽人政和進)
(士建炎三年擢徽猷閣待制為大金通問使至雲中尼雅哈廹使仕劉豫皓曰萬里銜命不得奉兩)
(宫歸恨力不能磔逆豫忍事之耶尼雅哈將殺之旁一酋跪請得流遞冷山金主欲以為翰林學士)
(不能屈留北中凡十五年乃還忠義聞於天下除徽猷閣直學士以忤秦檜出知饒州尋安置英州)
(後徙袁州至南雄州卒久之復徽猷閣學士諡忠宣皓久在北庭不堪其苦然爲金人所敬既歸使)
(者至必問皓爲何官居何地性急義當艱危中不少變后戚貴族流落微賤者皆力拔以出博學強)
(記有文集五十卷及帝王通要姓氏指南松漠紀聞等書子适遵邁尼雅哈舊作粘罕今改正)
李椿年(浮梁人政和進士歷官司農丞度支郎中後知婺州致仕初母喪於中都徒步護喪)
(歸葬有甘露之祥所著有易傳十卷文集十卷)張燾(根之子宣和進士建炎初通判湖州明受)
(之變賊矯詔使燾撫諭江浙燾不受紹興中權吏部尚書金使至朝議欲上拜金詔燾不可施廷臣)
(等力贊和議燾復上疏力詆遣詣河南朝八陵及歸所言皆切中時病秦檜恐忤敵意出燾知成都)
(府累官資政殿大學士卒諡忠定燾外和内剛帥蜀有惠政論和議朝野歸重焉)朱嗣孟
(樂平人宣和進士爲廣德司戶兼司理叛卒戚方兵破鎮江犯廣德守倉黃遣招安無敢往者嗣孟)
(直詣賊壘為陳逆順禍福使自擇所處方以其迕己殺之贈宣教郎官其子)汪澈(浮梁人其)
(先新安人第進士高宗時除殿中侍御史時邊防寖弛澈陳養民養兵自治預備之說數千言左相)
(湯思退不協人望澈劾罷之歷湖北京西宣諭使召入為參知政事與陳康伯同贊内禪孝宗時累)
(遷樞密使卒澈為殿中日薦陳俊卿王十朋陳之茂為臺官在樞府孝宗密訪人材薦百十八人自)
(奉清約雖貴猶布衣時有文集二十卷奏議十二卷)王剛中(樂平人紹興進士秦檜怒其不)
(詣己授洪州教授檜死遷著作佐郎孝宗為普安郡王剛中兼王府教授每侍講極陳古今治亂之)
(故君子小人忠佞之辨遷中書舍人言禦敵必先自治帝韙其言擢知成都置制四川恩烕並行得)
(將士歡心孝宗立召赴闕金兵逼淮陳戰守之策除禮部尚書同知樞密院事奏開屯田省浮費選)
(將帥汰冗兵四事剛中無他嗜好公退惟讀書著文為樂有易說春秋通義等書凡百餘卷)洪
适(皓長子皓使朔方适甫十三能任家事紹興十二年與弟遵同中博學宏詞科高宗曰父在達)
(方子能自立此忠義報也後三年弟邁亦中是選由是三洪文名滿天下孝宗時拜中書門下平章)
(事卒諡文惠所著有盤州文集)洪遵(皓仲子與适同試博學宏詞科中魁選擢為秘書省正字)
(秦檜子熺為官長遵恬然不附麗皓還與朝論異遵遂乞外免喪召對極陳父冤拜起居舍人修邇)
(英記注累遷翰林學士兼禮部尚書金人由海道窺二浙命遵制平江助副總管李寶禦之有功孝)
(宗初同知樞密院事卒諡文安)洪邁(皓季子紹興十五年中第孝宗初拜中書舍人兼侍讀直)
(學士院歷知贛州建寕府婺州皆有善政拜翰林學士上四朝史淳熙初以端明殿學士致仕卒諡)
(文敏邁以博洽受知孝宗手書資治通鑑凡三有容齋五筆夷堅志行於世)趙善應(丞相)
(汝愚父官江西兵馬都監性純孝親病嘗刺血和藥以進居喪哭泣毁瘠與諸弟篤友愛聞四方水)
(旱輒憂形於色聘故人孤女為子婦葬同僚之不克葬者道見病者必收恤歲饑輟食以飼饑者及)
(卒丞相陳俊卿題其墓曰篤行)姜䕫(德興人工詩詞號白石道人嘗請於朝欲正頌臺樂律以)
(議不合而罷紹興間秦檜當國遂隱箬坑之丁山參政張燾累薦不起以隠逸終著有白石道人詩)
(集詞集)趙汝愚(漢恭憲王元佐七世孫居餘干早有大志擢進士第一始見即陳自治之)
(策帥福建制置四川孝宗謂有文武威風紹熙二年召為吏部尚書除知樞密院事孝宗崩光宗疾)
(不能執喪丞相留正懼欲去汝愚度不得辭其責乃遣韓侂胄以内禪意請於憲聖太后遂奉嘉王)
(即皇帝位即喪次命朱熹待制經筵悉收召士君子之在外者進右丞相侂胄忌之誣以謀危社稷)
(謫寕遠軍副使永州安置至衡州為守臣錢鍪所窘暴卒天下冤之侂冑誅復原官諡忠定配享寕)
(宗廟庭追封周王所著詩文十五卷諸臣奏議三百卷)趙崇憲(汝愚長子淳熙八年對策)
(第一越三年復以進士擢甲科汝愚貶死崇憲闔門自處數年復汝愚故官升籍田令歷知江州提)
(舉江西常平兼權興隆府又知靜江府所至有惠政崇憲天性篤孝居父喪月餘始食小祥始茹果)
(實終喪不飲酒食肉)柴中行(餘干人紹熙進士嘉定初為博士首論主威奪而國勢輕次論)
(士大夫寡廉隅乏骨鯁宜養天下剛毅之氣末論權臣用事苞苴成風宜行先朝痛繩贓吏之法出)
(知光州遷京西轉運使改知襄陽提點湖南刑獄皆有治行入為吏部郎官遇事持正不為勢屈銓)
(綜平允擢宗正少卿調崇政殿說書屢上直言以右文殿修撰卒所著有易擊集傳書集傳詩講義)
(論語童蒙記)程端蒙(德興人朱子門人淳熙中𥙷太學生時禁洛學持書上諫議大夫王)
(月然責其斥正學以對策不合去自是不復應舉所著有性理字訓毓蒙明訓學則等書)曹建
(餘干人少從程迥陸九淵兄弟遊學有所得淳熙間朱子過餘干見建與語大奇之建家貧事母孝)
(待弟姪盡友愛其卒也朱子表其墓)董銖(德興人朱子門人注周易性理行於世)劉伯
正(餘干人開禧進士官監察御史有事於明堂雷電忽至執事者皆離次伯正立殿下紳笏儼然)
(聲色不動帝遂以大任期之遷左司諫疏言銓選財計刑獄之弊帝善其言累拜參知政事卒時論)
(謂其以靜重鎮輕浮不求名譽云)趙必愿(崇憲子嘉定進士知崇安縣歷知處泉台婺等)
(州皆有惠政遷度支郎中請以汝愚配享寕宗三京兵敗必愿言十事皆切於邊要又論濟王及國)
(本事火災大水連上對事累官權戶部尚書以華文閣學士知福州卒必愿才器周博心平量廣而)
(又早聞家庭忠孝之訓故所立卓然可稱)余安行(德興人以經學為里中所宗官至大中大)
(夫所著春秋新傳至言集記等集有詔藏之秘閣)李伯玉(餘干人端平二年進士第二召)
(試館職歷詆貴戚大臣直聲暴起改校書郎奏言臺評迎合上意論罷尤焴楊棟盧鉞三人度宗時)
(權禮部尚書帝以伯玉舊學欲用參大政賈似道忌之不果趙汝騰嘗薦八士各有品目於伯玉曰)
(銅山鐵壁立朝風節似之所著有斛峯集)洪芹(适曾孫登進士第累遷將作少監時詞臣無當)
(帝意丞相程元鳳言當今地望無踰洪芹者進兼翰林開慶元年權中書舍人屬兵興帝悟柄任非)
(人詔書所至聞者奮激芹所草也丁大全罷相典郡芹奏乞從諫臣所請追官遠竄以仲國法沈炎)
(承帝怒攻丞相吳潛芹獨慷慨敢言天下義之)朱貔孫(浮梁人淳祐進士擢史館校勘時丁)
(大全執政使其黨許以驟用貔孫力拒之遷監察御史首疏論大全誤國之罪累擢殿中侍御史所)
(論皆當世急務董宋臣復出朝論紛然貔孫力斥其姦卒奪祠賈似道擅命貔孫隨事進諫不肯阿)
(附度宗即位遷吏部尚書不拜以華文閣學士知寕國府似道諷言者論罷久之復官有文集奏議)
(行世)馬廷鸞(樂平人淳祐進士遷秘書省正字初丁大全雅慕廷鸞欲鈎致之廷鸞不為動)
(及當輪對欲劾大全大全瞷知之以御史朱熠劾罷由是名重天下咸熙中拜右丞相罷歸所著有)
(六經集傳語孟會編楚詞𥙷記諸書)湯漢(安仁人與其兄干巾中皆知名柴中行見而奇之真)
(德秀在潭致漢為賓客江東提刑趙汝騰薦於朝淳祐中充國史實錄院檢勘會大水火災兩上封)
(事授太學博士皇太子冠進冠箴詔令太子拜謝升秘書郎轉對極言邊事度宗時以端明殿學士)
(致仕有文集六十卷)饒魯(餘干人幼從黃幹游性行端醇學術精邃累薦不起以所居前有兩)
(峯因號雙峯及卒門人私諡文元所著有五經講義語孟紀聞春秋節傳學庸纂述等書)董鼎
(德興人自幼力學受業於黃幹著書傳纂疏行世同邑余芭舒亦潛心程朱之學所著有書傳解等)
(書)鍾季玉(樂平人淳祐進士歷知萬載縣建昌軍遷江西轉運判官皆有治行改都大提)
(點坑冶北兵渡江季玉徙寓建陽兵至不屈死之)陳學心(安仁人淳祐進士歷知高州謝)
(枋得起兵復安仁命學心守之元兵至戰死)陳羍(安仁人咸淳進士少與謝枋得游枋得起)
(兵安仁首拔入幕執安仁令李景聲其罪斬之引兵趨信州就攝郡事益王即位入覲領江東安撫)
(使出上饒所部才千餘人屯火燒山戰潰被執遁去後三年復起兵敗入積煙山自刎死所著有鶴)
(心集弟年同時被執死焉)趙良淳(汝愚曾孫累世以學行名良淳少學於鄕先生饒魯知立)
(身大節及仕所至以幹治稱三遷至淮西運轄馬光祖李伯五范丁孫交薦辟之咸淳末廷議衆建)
(宗室於内郡以為屏翰除知安吉州元兵至良淳率衆守城夜舍陴上不歸援將吳國定開門納外)
(兵衆散去良淳閉閣自經兵士解救之良淳火呼曰爾輩欲為亂耶衆涕泣出復投繯而死)馬
端臨(廷鸞仲子博極羣書以蔭𥙷承事郎宋亡隱居教授鄉里遠近師之所著有大學集傳多)
(識錄文獻通考等書)︹元︺吳廷(浮梁人博學明經隱居著書有四書語錄五經發明春秋記聞)
(等書)黃鎰(鄱陽人親喪明以舌舐之復能視至大中旌表)朱公遷(樂平人得雙峯饒魯)
(之傳至正初為處州學正兵亂轉徙無定巳而寓婺源後歸家卒所著有詩經疏義四書通旨約說)
(性理等書)李存(安仁人延祐初一試不第遂杜門著書秘書李孝先舉以自代不果用葺書室)
(曰俟齋人稱鄱陽先生有俟齋集三十卷)許則祖(樂平人性剛習武事至正兵起則祖倡義)
(兵恢復德興縣後屢戰勝追賊馬陷泥淖中遂遇害事聞賜諡忠顯)周伯琦(鄱陽人至正初)
(為宣文閣授經郎每進講輒稱旨帝嘗呼其字而不名累官翰林直學士兵部尚書改浙西廉訪使)
(招諭張士誠留平江十餘年士誠滅得歸鄱陽伯琦儀觀温雅粹然如玉博學工文章尤以篆隸真)
(草擅名當時著六書正譌說文字原有詩文若干卷)︹明︺許瑗(樂平人元末放浪吳越間太祖)
(駐婺州瑗謁曰四方鼎沸足下欲定天下非延攬英雄難以成功太祖喜置幕中參軍事未幾命守)
(太平陳友諒以舟師來寇城破被害)張琬(鄱陽人洪武初以貢入太學試高等為給事中改戸)
(部主事一日帝問天下財賦戶口之數口對無遺帝悦立擢左侍郎謹身殿災上言時政歲饑請蠲)
(民租百餘萬石俱見嘉納琬才敏有心計卒年二十七時人惜之)周湞(鄱陽人洪武初為大)
(理丞與定律令為江西十才子之一官至刑部尚書)費震(鄱陽人洪武初以賢良徵為吉水知)
(州擢漢中知府後坐事被逮太祖以其有善政釋為寶鈔提舉超拜戶部侍郎尋進尚書奉命定丞)
(相御史大夫以下歲禄之制出為湖廣布政使致仕)鎦炳(鄱陽人官中書典籖出為大都督府)
(掌記工詩楊維楨宋濂皆極稱之江西通志作劉昺)胡閏(鄱陽人洪武中授都督府都事遷經)
(歷建文初選右𥙷闕進大理少卿燕師起與齊黃輩晝夜畫軍事燕王入京首召方孝孺草詔繼召)
(閏及高翔三人至則衰絰慟哭聲徹殿陛乃趨閏先入諭今更服閏曰死即死耳服不可更也以族)
(誅恐之不動命武士舉金瓜擊其齒齒盡抗聲不絶遂族誅之福王時贈刑部尚書諡忠烈)孫
原貞(德興人永樂進士授禮部主政歷郎中英宗初擢河南右參政初成祖徙江南富戸於北)
(京逃且絶即於其鄉僉𥙷原貞請令官吏大戶犯死罪者免其運甎𥙷富戶數從之遷浙江布政使)
(正統末閩浙盜叛遂拜兵部左侍郎鎮守浙江搗其巢斬賊首分兵剿平餘寇景泰三年進兵部尚)
(書尋改鎮福建巳復移鎮浙江罷歸原貞所至有勞績在浙江名尢著)王逢(樂平人淹貫經)
(史精研理學累徵不就宣德初復以明經召見辭歸著言行志諸書學者稱松塢先生)何英
(鄱陽人性警敏學於王逢得其傳累薦不起所著有四書釋要詩經增釋易經發明)洪信文
(浮梁人性至孝將葬母值雨雪攀柩號慟雨雪為止廬於墓刻木為像朝夕哭奠事死如生者十有)
(三年宣德中旌表)胡居仁(餘干人聞吳與弼講學崇仁往師之築室梅溪山中事親讀書)
(之外不涉人事居喪哀毁骨立三年不入寢其學以主忠信為先求放心為要謂聖學始終在於敬)
(因以敬名齋端嚴凝重對妻子如嚴賓手置一冊詳書得失用自程考四方來學者日衆至築室居)
(之常曰學以為己不求人知與羅倫張元楨友善數會於弋陽之龜峯餘干之應天寺證明所學督)
(學李齡鍾成相繼聘主白鹿書院過饒城淮王請講易待以賓師之禮以布衣終身所著有居業錄)
(人以為薛瑄之後粹然一出於正居仁一人而己萬歷中從祀孔廟追諡文敬)童軒(鄱陽人景)
(泰進士授南京吏科給事中詔採翠毛魚魫諸物軒諫止之擢雲南提學僉事校士公明以素諳歷)
(法遷太常卿掌欽天監事宏治時歷南京禮部尚書極言東南歲辦西北差徭之困為人廉介寡合)
(篤於内行好學問至老不倦卒贈太子少保)戴珊(浮梁人天順進士擢御史督南畿陜西學)
(政歷浙江按察使福建布政使終任不攜一土物宏治二年擢右副都御史撫鄖陽討平劇盜歷南)
(京刑部尚書召為左都御史帝晚年召對大臣珊與劉大夏晏見尢數一日侍坐帝曰時當述職諸)
(大臣皆杜門如二卿雖日見客何害出白金賚之曰少佐而廉以老疾求退不許珊德性和粹洞達)
(無城府然往往不苟合不可以非義奪正德初卒贈太子太保諡恭簡)董子仁(樂平人成)
(化進士擢兵科給事中偕同官陳鶴胡智疏劾大學士商輅尚書姚夔等帝不悅復與御史鄭巳等)
(合詞攻之下獄廷杖復官又疏參李希安以羽流不宜侍經筵遂寢其命歷臾科都給事中尋以事)
(謫石白知縣孝宗朝官至四川參議)舒清(德興人成化進士授工部主事歷營繕郎中裁抑浮)
(費忤宦官不顧擢河南參議有政績再遷四川布政使立遞減法以便民宏治中改廣西益有聲先)
(是清在四川憲宗遣中使取銅鼓諸物及是孝宗亦索古琴皆抗疏切諫尋以疾歸正德中姚源賊)
(過其里相戒曰此廉吏家斂兵而去)祝瀾(德興人成化進士授兵科給事中以直言忤旨廷杖)
(謫安州判遷國子監丞上孔廟祀儀以顔曾思既配於殿而其父尚列於廡先師父母未襃封請别)
(立廟以無繇點鯉配享並罷公伯察荀况從祀部議不合再謫雲南經歷後其議皆采行瀾為人多)
(大節為諸生時聘舒氏女無何盲其父母欲罷婚瀾不可竟娶瞽女與之終身)孫需(原貞孫成)
(化進士為常州府推官擢南京御史偕同官劾僧繼曉忤旨予杖出為四川副使宏治中累官右副)
(都御史巡撫河南改撫陜西鄖陽所至有善政正德中累遷南京工部尚書改刑吏二部疏陳修政)
(弭災戒游畋抑權倖諸事乞休歸卒諡清簡)張憲(德興人成化進士授考功主事歷郎中凡)
(十四年廉慎如一日尚書王恕賢之遂擢山東左參政累官南京工部尚書致仕憲與孫需同里同)
(舉進士相代為尚書又同以明德稱)張吉(餘干人成化進士授工部主事時李孜省僧繼曉以)
(左道進會星變吉上疏請親賢圖治修德遠姦遂極言孜省繼曉之罪忤旨謫景東通判以禮義教)
(民土官遣子受學宏治中歷肇慶同知梧州知府廣西兵備副使終貴州布政使咸以善政聞吉學)
(宗洛閩不喜陸象山為陸學訂疑以正之晚歲涵養益粹疾甚猶衣冠正坐學者稱古城先生)蘇
章(餘干人成化進士為兵部武選主事以星變言事謫姚安通判再遷延平知府有政績終浙江)
(參政)彭程(鄱陽人成化進士授御史巡視京城降人雜處多為盜事發則投戚里閹豎程每先)
(幾制之有發輒得廵鹽兩浙嚴毅莫敢干代還巡視光禄以諫造皇壇器忤旨下錦衣獄並家屬戍)
(邊)余祐(鄱陽人年十九師事胡居仁居仁以女妻之宏治十三年登進士為南京刑部員外)
(郎以事忤劉瑾落職瑾誅起為福州知府有治行後遷徐州兵備副使忤中官進鮮過徐者復調南)
(寕同知嘉靖初歷雲南布政使遷吏部右侍郎未至卒祐學務有用不事空言常舉誠敬以教學者)
(為得居仁之傳)余廷瓚(鄱陽人正德進士授行人司副武宗將南巡廷瓚上疏陳十不可下)
(獄杖死世宗立贈太常寺丞福王時追諡忠愍)史桂芳(鄱陽人嘉靖進士性耿介宗陳獻章)
(之學初知歙縣廉直愛民督師趙文華檄取萬金犒師不應歷知延平汝寕二府專以德化民遷兩)
(浙運使老幼送者數千人緼袍糲食始終廉介一節云)李頤(餘干人隆慶進士萬歷初擢御)
(史清軍湖廣廣西請免士民遠戍祇充傍近衛所軍忤張居正出為湖州知府累擢右僉都御史巡)
(撫順天諾音酋長昂屢擾邊頣設伏擒其心腹七人又督將士敗伯牙于羅文谷在鎮十年威望大)
(著二十九年以工部右侍郎管理河道議上築决口下疏故道為經久計以勞卒諾音舊作朵顔)
(伯牙舊作巴雅爾今俱改正)羅伏龍(餘干人崇禎庚午舉人福王時參史可法幕為江都)
(知縣大兵圍揚州可法謂伏龍亟去伏龍曰大丈夫豈可臨難苟免城破死之乾隆四十一年)
(賜諡節愍)
︹本朝︺揚鼎臣(樂平人順治十七年父明由為盜所執索金取贖罄家不能得鼎臣毅然以身)
(易父還遂被害)彭允升(安仁人為縣諸生康熙十四年盜入安仁允升團結鄉勇禦之被執)
(令招降所部不從遂遇害)沙坤瑞(餘干人性至孝年十六喪父貧無資典身以殮種蔬養母)
(母年八十餘衰病不能起朝夕奉侍無怠及殁廬墓三年致馴虎伏蟒之異)戴如芹(樂平)
(諸生孝行著聞乾隆四十一年旌)王傳(鄱陽人康熙進士歷官國子祭酒孝友性成品誼醇)
(篤居官尢甘冰蘖杜絶苞苴督學山左以公明稱雍正甲辰世宗憲皇帝臨雍進呈大學講)
(義精微貫徹理學章明卒於官賜祭葬入祀鄉賢祠)張時(餘干&KR2951;生居家孝友無間)
(博通經史以詩詞見稱於時入祀鄕賢祠)范文程(樂平人瀋陽籍順治甲申以翊戴功晉内)
(秘書院大學士贊襄治理整飭紀綱悉以寬六行之無不合節晉太師諡文肅入祀鄉賢祠)范
承謨(樂平人瀋陽籍順治進士官内翰林秘書院學士授閩浙總督被逆所執殉節諡忠貞入)
(祀鄉賢祠)李思謨(浮梁人知溧陽縣清慎廉明縣以治稱後退居林下好善樂施扶危濟困)
(孜孜志倦入祀鄉賢祠)鮑文宏(浮梁人授惠州推官治稱平允設計討平巨寇釋脅從田)
(程輩百餘人查盤肇慶冰蘖自勵入祀鄕賢祠)
︹流寓︺︹唐︺盧綸(河中蒲人大歷十才子之一嘗避天寶亂客鄱陽)︹宋︺顧臨(會稽人紹)
(興初知河南府忌者譖為黨人斥饒州居住)蘇昞(武功人常從張載學後復師事二程元祐)
(末吕大中以布衣薦為太常博士坐元符中上書言事入邪籍編管饒州卒)薛仁輔(河東)
(人官大理少卿時秦檜搆岳氏父子獄仁輔冤之不署奏牘檜怒編管遇赦移饒因卜居樂平之安)
(巷今薛家塘即其遺址)張運(貴溪人高宗時以親老還江東寓居鄱孝宗時請老復祠祿鄱)
(大饑運首發粟二千石以賑之自是民爭出粟以濟)江萬里(都昌人為右丞相與賈似道不)
(合求退僑居饒州聞襄樊失守鑿池芝山後圃扁其亭曰止水人莫喻其意及聞警執門人陳偉器)
(手曰大勢不可支余雖不在位當與國為存亡城破赴止水死)趙崇榞(為郴州守元兵破饒)
(州崇榞寓居城中死之)︹元︺張翦(晉寕人父為安仁縣典史翥少受業於李存道德性命之)
(說多所研究至正之亂僑居雲錦山中)
︹列女︺︹唐︺程烈女(樂平人肅宗時女父兄為盜所殺因掠女去隱忍十餘年手刃盡誅其黨)
(刳其肝心以祭父兄宋程迥取春秋復讐之義頌之曰大而得其正者也表為英孝程烈女)饒
娥(宇瓊真樂平人生小家勤織絍頗自修整父勣漁於江遇風濤舟覆屍不出娥年十四哭水上)
(不食三日死俄大震電水蟲多死勣屍浮出鄉人異之具禮葬勣及娥於鄱水之隂縣令魏仲光謁)
(其墓建中初黜陟使鄭叔則旌其閭河東柳宗元為立碑)︹宋︺王袤妻趙氏(樂平人建)
(炎中袤監上高酒税金兵至袤棄官走趙從行遇金人縛以去繫袤夫婦於劉氏門而入剽掠趙宛)
(轉解縳并解袤謂曰君速去俄而兵出問袤安往趙他指以誤之兵追之不得怒趙欺已殺之)︹元︺
劉楫妻趙氏(饒州人早寡不忍獨生以死從夫事聞褒表)︹明︺徐德安妻
陳氏(樂平人年二十夫病革曰汝年少無子善事他人陳泣曰既為君婦忍事二姓乎即割耳)
(剪髮為誓夫亡纳之棺中終身守節)胡閏女(名郡奴鄱陽人閏死時女甫四歲没入功臣家)
(為爨婢收養稍長識文義髮至寸即截去塗面垢形積二十餘年至洪熙初遇赦還鄉誓不嫁死時)
(年五十六鄕人私諡曰貞姑嘉靖中提學副使邵銳立祠祀閏以女附福王時賜諡孝貞)夏璞
妻江氏(餘干人正德中賊至江抱方晬弟走不得脫賊將縛之紿曰願與將軍俱顧父年老)
(惟此一弟幸得全之賊以為信縱令置所抱兒出候橋頭至橋遂大罵投橋下死同縣康萬欽妻彭)
(氏為賊所執投水死夏二祥妻董氏曹旺七妻齊氏俱為賊所執抱樹不行罵賊被害)易鎮
妻蔡氏(安仁人賊掠其家執之度不得脫紿曰我有金釵匿窖中願往取賊不疑解其縛遂)
(投池死)葉梁妻吳氏(萬年人正德中盜起梁被創垂死屢目吳吳知夫意以爪碎其)
(容又斷二指纳棺中後母家欲他遣遂不食死)胡氏(名貴貞樂平人生時父母欲不舉其鄰曾)
(媪抱之歸與子天福同乳欲俟其長而配焉天福年十八父母繼亡家甚落女父欲奪以配富家女)
(曰我於曾分姑婦恩母子可以饑寒棄之耶乃依從姑以居華舍單淺外人未嘗識其面其兄乘天)
(福未婚強曳以歸出示求聘者金寶笄&KR0918;女知不免潛入房縊死)董琪妻張氏(樂平)
(人年二十六夫殁以節自勵時姚源盜猖獗母懼為盜所汚遣其弟諷之改嫁張泣曰從一而終婦)
(人之義也麾其弟去一夕忽自縊)張烈女(名桂秀浮梁人張啓明女有殊色許聘凌氏子)
(凌日貧落父母欲改嫁會祁門少年鄭天祐以星術止其家未有室父母私許之懼女素剛乃俱佯)
(出屬天祐誘之女紿曰俟沐浴以從浴竟執槌奮擊天祐中其額昏暈仆地遂自縊)李介妻
劉氏(安仁人正德九年寇至擁之以行劉憤罵曰為婦人而辱於賊生何以見夫死何以見祖)
(宗於地下乃投池中賊殺之)祝瓊妻程氏(德興人正德中姚源賊起程與瓊及二子)
(俱被執程紿曰但得二子還惟汝命賊許之釋瓊攜長子歸程度夫男已脫大罵不絶口遂遇害數)
(日族人見幼孩銜死人乳者乃程氏也收葬之)山曜妻鄭氏(鄱陽鄭松女夫殁屢欲從)
(死救免母覘其家寥落強受聘鄭紿就浴室自縫其裏衣投繯而死)夏立夫妻倪氏
(安仁人年二十六立夫病革屬曰吾死子幼汝無所依宜改適倪泣下即截左耳以誓)葉文
光妻嚴氏(樂平人年二十二而寡刺一目以誓終身不見婣黨)崔繼勲妻黎
氏(名罕壁樂平人年十八歸崔越四年夫死無子黎不食七日祖姑王姑戴諭曰汝死吾誰依遂)
(斷髮守節玉瞽且齒落乃嚼食進之戴患瘋七年竭力奉侍及兩姑殁治喪事盡禮一飲食必薦夫)
(至老衰絰不去體)胡士達妻鄒氏(樂平人年十九孀居姑病割股以進兄弟以無)
(子欲嫁之鄒自殺)董球妻汪氏(德興人球與弟珖皆早卒有子俱幼注謂珖婦程氏)
(曰董氏一綫在我與汝當同心撫孤慮有奪程志者一日披衰服各抱孤詣族長前曰門衰祚薄僅)
(存二黃口兩嫠義在存後有死無二惟尊長扶植聞者流涕及二孤成立汪目久盲聞姪舉子喜甚)
(趨視目忽明三日竟如故人以為積誠所致)郭氏(鄱陽人崇禎時同夫王某避亂被執紿曰)
(釋吾夫惟汝命夫得脱郭躍入水挽之出終不從支解之同縣陳某妻金氏胡肇鳳妻主氏羅欽相)
(妻鄒氏周繼曾妻李氏方如珪妻黃氏方思溪女張氏女俱被掠不從見殺陳某妻嚴氏李開先妻)
(胡氏史古乘妻姜氏邱學舜妻王氏徐德八妻伍氏計雪崧妻毛氏凌俊妻朱氏查太初妻程氏黃)
(裳吉妾陳氏俱遭亂投水死江𥙿妻嚴氏程洞妻胡氏俱自縊死按舊志載鄱陽訓導王化廣女)
(河南人被賊掠至百花洲刃交胸腹而死謹附記)包氏女(浮梁人包墊女年十七為亂兵)
(所獲不從自以手掠腦後髮延頸就刃時甚暑屍暴數日如生同縣汪榮祖妻程氏名端姬年二十)
(而寡兵亂被執與從姊德仙同赴溪水死黃家棟妻金氏亦為亂兵所掠強載舟中跳入水死王捷)
(妻黃氏被執不從剖身死)夏士祥妻吳氏(安仁人為流寇所掠大罵赴河死)董
若玠妻張氏(德興人生子甫週與乳姆江氏俱被寇執不從曳之行至河濱張抱子躍)
(起與姆俱投水死是夜漁人見嬰兒浮水隨流而號視之乃一女屍載兒於腹救兒而屍始沉)
︹本朝︺鄭有位妻張氏(名仙春浮梁人為賊所獲奮罵不從賊持刃威逼即奪刀自刎)
(死)曹丹赤妻葉氏(萬年人順治八年土寇起氏避入馬耳山為賊所執欲辱之不)
(從奪刀自刎死十四年旌)劉成立妻張氏(浮梁人早寡與妾邱氏同心撫孤守)
(節康熙十三年賊掠縣中張懼辱投崖下死邱亦自縊)李廣生妻陳氏(安仁人里)
(豪欲汚之不從身死康熙四十三年旌)程新益妻王氏(鄱陽人幼&KR0570;姆訓年二十)
(有四而寡撫孤成立永矢貞操乾隆五年旌同縣汪日焜妻袁氏江鏐妻史氏程藎臣妻陳氏黃)
(秀楊妻方氏鄭孝儀妻彭氏程飛鶴妻陳氏李仁求妻王氏陳材慶妻史氏左文彬妻馬氏鍾秀妻)
(黃氏金學澄妻姜氏程雲鵬妻徐氏閔原妻汪氏計書冊妻吳氏李材士妻余氏烈婦李正照妻葉)
(氏監生陳國謨妻陳氏貞女張邦憲未婚妻劉氏吳肇茂未婚妻周氏金有璧未婚妻胡氏烈女陳)
(凖弟均乾隆年間旌)吳其幹妻張氏(餘干人年二十餘而寡事姑以孝聞守節)
(數十年如一日同縣袁天象妻魏氏洪含妻張氏章臺妻姜氏周惟恒妻唋氏盧有震妻舒氏周振)
(萬妻齊氏李履祥妻吳氏徐崇章妻高氏余有章妻鄒氏余永凝妻張氏李師熺妻張氏鄒首倫妻)
(胡氏洪鑾妻張氏舒溡妻傅氏張嘉美妻周氏胡學宗妻艾氏萬瑆妻吳氏萬畦妾洪氏吳金璽妻)
(張氏李承謨妻吳氏戴攻士妻虞氏均乾隆年間旌)朱保穀妻方氏(樂平人少)
(秉孝德父母病割股以救年二十有二適朱踰年夫亡遺孤纔三月氏殷勤鞠育以承宗桃苦守三)
(十八年建坊旌同縣何雲騰妻張氏徐夢熿妻蔣氏楊錠妻戴氏朱廷鵠妻黃氏劉鏕妻邵氏余)
(有思妻葉氏吳瀚妻許氏汪鯖妻徐氏何克安妻胡氏蕭和暢妻曾氏王劉保妻李氏蔡成祚妻徐)
(氏戴庶如妻余氏徐杰妻石氏戴永如妻劉氏柴秉清妻彭氏朱士玉妻楊氏戴世勲妻程氏段汝)
(敦妻朱氏戴露妻余氏蔡大倫妻葉氏徐公遜妻張氏馬志善妻程氏王紹恭妻楊氏程良再妻戴)
(氏方云效妻徐氏項思佩妻許氏華以森妻楊氏周廷芝妻黃氏徐經夀妻汪氏彭如河妻金氏戴)
(元堅妻余氏彭掄翶妻許氏朱增理妻吳氏楊士楷妻葉氏華以杏妻胡氏王國華妻洪氏程希濟)
(妻方氏鄒成楷妻謝氏徐坤妻王氏黃維國妻劉氏段際盛妻王氏烈婦余迪妻李氏王存柱妻梁)
(氏徐文煌妻李氏程夢麟妻袁氏胡與生妻葉氏程羅氏貞女洪氏程正嶸未婚妻童氏董元瓚未)
(婚妻許氏徐元家未婚妻王氏均乾隆年間旌)程萝虎妻曹氏(浮梁人夢虎死)
(時曹年二十九三子俱幼家徒壁立曹力貧撫孤專七十餘乾隆年間旌)毛曰傑妻
姜氏(安仁人年二十九夫亡遺孤炤方七歲氏撫孤成立能繼父志歲癸未疫病氏焚香默叩)
(祈舅姑無恙氏家獨安及舅姑相繼殁盡哀盡禮守節四十餘年同縣毛炳妻吳氏桂名著妻汪氏)
(朱玉輝妻易氏易行妻魯氏桂近智妻李氏桂琮妻張氏陳嘉式妻李氏熊士珩妻高氏吳翼宸妻)
(彭氏范雲妻朱氏李懋義妻蔡氏均乾隆年間旌)張文妻劉氏(德興人年二十餘夫)
(亡守節同縣余有珍妻胡氏張景謨妻余氏蔣彦炳妻葉氏李觀禮妻程氏張邦禄妻董氏夏良貴)
(妻張氏車士光妻藍氏齊夢球妻董氏余承熊妻汪氏舒玉麟妻朱氏朱范言妻余氏王志璋妻李)
(氏笪錡妻徐氏祝華封妻余氏姚國珍妻朱氏祝巽焱妻余氏余之健妻藍氏余之茂妻王氏姚起)
(勲妻鍾氏張安宿妻胡氏余之綱妻張氏余之維妻張氏舒廷諹妻徐氏均乾隆年間旌)章
國海妾舒氏(鄱陽人夫亡守節同縣高宏墀妻史氏歐陽應龍妻王氏胡景煥妻褚氏)
(徐正紀妻吳氏李正春妻余氏黃曰堅妻朱氏王元傛妻詹氏朱潮羨妻張氏蔣克純妻李氏高廷)
(標妻鄭氏謝泰妻汪氏鍾以能妻歐陽氏汪邦盛妻彭氏徐廷英妾劉氏吳啓芾妻徐氏劉其成妻)
(周氏周國理妻戴氏徐存炫妻石氏高世芬妻吳氏烈婦程通香妻洪氏均嘉慶年間旌)閔
映煌妻吳氏(餘干人夫亡守節同縣彭殿琳妻文氏李一本妻夏氏王世鹓妻李氏吳)
(珠妻韓氏鄒光斗妻張氏均嘉慶年間旌)程燦如妻王氏(樂平人夫亡守節同)
(縣汪文炯妻吳氏汪文綱妻王氏汪大煜妻程氏湖南州判汪薰妾劉氏王文慶妻柴氏徐型妻朱)
(氏胡逢皓妻吳氏石雲峰妻周氏汪景憲妻黃氏胡起絃妻戴氏石溟妻彭氏原任普安州州判汪)
(雝妾張氏盛學端妻方氏程道中妻蔡氏汪樹滋妻程氏徐文瀚妻石氏朱旺麟妻楊氏許啓懋妻)
(胡氏胡伍元妻董氏王國濟妾唐氏貞女吳永楨未婚妻余氏烈婦程李氏均嘉慶年間旌)孫
廷連妻李氏(浮梁人夫亡守節同縣洪文珊妻汪氏侯如昇妻李氏陳極禮妻黃氏吳)
(求正妻俞氏詹登岸妻鄧氏吳巴繼妻程氏馮兆靖妻黃氏黃上進妻朱氏曹之紀妻李氏羅廷弼)
(妾宋氏黃堂妻閔氏王世菁妻汪氏汪添緒妻洪氏貞女汪竣德未婚妻趙氏侯家誨未婚妻謝氏)
(烈女姚氏均嘉慶年間旌)舒天儲妻董氏(德興人夫亡守節同縣余士逹妻傅)
(氏舒廷諮妻祝氏余道焠妻鍾氏張其綸妻程氏余廷樑妻馬氏余廷棣妻郭氏烈婦王猷妻余氏)
(孝女余素娥奉寡母終身不嫁均嘉慶年間旌)彭景昌妻陳氏(萬年人夫亡守)
(節同縣李湯銘妻江氏李再白妻方氏張逢旦妻方氏吳殿颺妻江氏彭侃飛妻王氏劉廷佐妻陳)
(氏劉文河妻史氏劉紹張妻彭氏吳良棟妻楊氏陳聯璧妻彭氏彭文璧妻黃氏劉日槐妻祝氏劉)
(瑯璧妻萬氏方化鵬妻王氏胡道正妻王氏程德𥙿妻彭氏劉曰連妻徐氏均嘉慶年間旌)
︹仙釋︺︹晉︺吳丹(酈邑人生時母為所苦投諸白水河三日不死復養之遂名白水年十一母死)
(居墓側五年哭聲振林木後遇異人傳煉服術曹操召拜左奉駕郎不就遊終南羅浮青城至餘干)
(遂結茒居之吳猛許遜張氲葛洪郭璞每過之猛以師事焉義熙間年百有七十餘歲乃化去)王
遥(鄱陽人得仙術能治病不用符水針藥但用八尺布帕敷地令瞑目坐上即愈若有邪魅畫地)
(作獄叩石呼之其物自斃常令弟子以九節杖負一竹篋隨之冒風雨行衣皆不溼一日見兩炬導)
(入石室中遇二人遂同去越三十餘年人又見遥在馬迹山煉丹云)︹唐︺鄭全福(浮梁人幼)
(不茹葷唐文宗時入靈巖洞修煉後徙居蓮華洞遊桃花溪有老人乘鐵船全福曰願借船還人間)
(老人曰後三年當復來時有百餘歲語門人曰死必葬我浮梁白水鄉及舉棺輕甚發之惟杖履而)
(己)徐公(逸其名修真於德興之雙溪龍潭側潭深莫測旁有巨石公常坐卧其上歷數十年)
(貌不改一日忽告衆入潭見龍來接去歲旱禱輙應凡投疏入水有誤字即泛出不納)︹五代︺
︹南唐︺陳允升(饒州人人謂之陳百年刺史危全素知其異迎至郡中一日思豐城橘美)
(允升即取得之又市黃金不足允升取厚紙以藥塗之投火中成黃金)︹宋︺了元(浮梁林氏)
(子幼稱神童長慕空宗遂出家初師寶積寺日用後遊廬山謁開先暹遂嗣之住雲居四十年神宗)
(賜以高麗磨衲金鉢元符元年正月四曰一笑而逝)︹元︺吳全節(安仁人年十三學道龍虎)
(山至元二十四年至京師從張留孫見世祖成宗時授元教嗣師贈封其祖父母進元教大宗師元)
(德真人全節雅好士大夫推轂善類惟恐不盡其力至於振窮周急未嘗以恩怨異其心卒年八十)
(二)︹明︺廷俊(樂平人甫齔出家年二十謁訢笑隱於中天竺訢歎曰子黃龍佛印流也至正)
(末主錢塘淨慈明初徙寓鍾山端坐而逝有洎川集五卷)
︹土産︺茶(元和志浮梁縣每歲出茶七百萬䭾稅十五萬貫明統志各縣出省志饒州之茗其利最)
(夥然味不及信州)紗(省志饒州出頗堅厚似絹)紵布(元和志饒州土貢省志各縣俱出)
瓷器(浮梁縣景德鎮出按舊志載漢書地理志鄱陽武陽右十餘里有黃金采唐書地理志)
(饒州土貢麩金元和志樂平縣銀山每歲稅銀七千兩總章初置場省志德興縣舊産銀銅唐書地)
(理志饒州有銀坑三今俱廢謹附記)
前總纂官(臣)許應藻恭纂輯
提調官(臣)張日章恭覆輯
校對官(臣)賀式韓恭校
校對官(臣)章詒燕恭覆校
大淸一統志
廣信府(在江西省治東南六百里東西距三百五十里南北距二百五十里東至浙江衢州府常)
(山縣界一百三十里西至饒州府安仁縣界二百二十里南至福建建寕府崇安縣界一百二十里)
(北至饒州府德興縣界一百三十里東南至福建建寕府浦城縣界一百五十里西南至建昌府瀘)
(溪縣界二百五十里東北至浙江衢州府開化縣界二百一十里西北至饒州府萬年縣界二百六)
(十里自府治至京師五千七百五十五里)
︹分野︺天文斗分野星紀之次
︹建置沿革︺禹貢揚州之域春秋時為吳地戰國為楚
地秦屬會稽郡漢屬豫章郡(鄱陽餘汗二縣地)後漢因之
三國吳屬鄱陽郡晉至隋皆因之唐初屬饒州乾
元初始於上饒縣置信州屬江南西道(寰宇記乾元元年江)
(淮轉運使元載奏割饒州之弋陽浙江衢州之常山玉山建州之三鄉撫州之三鄉置信州以信美)
(為名)五代屬南唐宋曰信州上饒郡屬江南東路元
至元十四年曰信州路隷江浙行省明洪武二年
改曰廣信府隸江西布政使司
本朝因之屬江西省領縣七
上饒縣(附郭東西距一百里南北距二百五十里東至玉山縣界五十三里西至興安縣界)
(四十五里南至福建建寕府崇安縣界一百二十里北至饒州府德興縣界一百三十里東南至廣)
(豐縣界四十五里西南至鉛山縣界四十五里東北至玉山縣界七十里西北至德興縣治二百十)
(里漢豫章郡餘汗縣地三國吳析置上饒縣屬鄱陽郡晉尋省宋復置仍屬鄱陽郡齊梁因之隋廢)
(唐武德四年復置隸饒州七年自入弋陽乾元元年復置上饒縣為信州治宋因之元為信州路治)
(明為廣信俯治本朝因之)玉山縣(在府東北一百里東西距八十五里南北距一百五)
(十五里東至浙江衢州府常山縣界四十里西至上饒縣界五十五里南至廣豐縣界二十五里北)
(至浙江衢州府開化縣界一百二十里東南至浙江衢州府江山縣界四十里西南至廣豐縣治六)
(十五里東北至浙江衢州府開化縣治二百八十里西北至饒州府德興縣治三百二十里漢會稽)
(郡大末縣地隋信安縣地屬東陽郡唐初為衢州之常山須江饒州之弋陽三縣地證聖二年析置)
(玉山縣屬衢州乾元元年改屬信州宋因之元屬信州路明屬廣信府本朝因之)弋陽縣
(在府西一百二十里東西距五十里南北距一百四十里東至興安縣界十五里西至貴溪縣界三)
(十里南至鉛山縣界六十里北至饒州府德興縣界八十里東南至鉛山縣治一百十里西南至貴)
(溪縣界四十里東北至興安縣治五十里西北至饒州府樂平縣治二百十里漢豫章郡餘汗縣地)
(三國吳析置葛陽縣屬鄱陽郡晉以後皆因之隋開皇十二年改曰弋陽縣唐初屬饒州乾元元年)
(又改屬信州宋因之元屬信州路明屬廣信府本朝因之)貴溪縣(在府西一百九十里)
(東西距八十里南北距二百里東至弋陽縣界四十里西至饒州府安仁縣界四十里南至建昌府)
(瀘溪縣界一百二十里北至饒州府樂平縣界八十里東南至福建邵武府光澤縣治一百七十里)
(西南至撫州府金谿縣治一百四十里東北至饒州府德興縣治二百四十里西北至饒州府萬年)
(縣治一百二十里漢餘汗縣地隋餘干弋陽二縣地唐永泰元年析置貴溪縣屬信州宋因之元屬)
(信州路明屬廣信府本朝因之)鉛山縣(在府西南八十里東西距一百六十里南北距)
(一百四十里東至上饒縣界九十里西至弋陽縣界七十里南至福建建寕府崇安縣界八十五里)
(北至興安縣界五十五里東南至福建崇安縣治一百三十里西南至福建邵武府光澤縣界一百)
(八十里東北至上饒縣界三十里西北至弋陽縣治一百十里漢餘汗縣地唐上饒弋陽二縣地五)
(代南唐昇元四年析置鉛山場尋升為縣屬信州宋開寶八年以縣直隸京師尋還屬信州元至元)
(二十九年升為鉛山州直隸江浙行省明洪武二年仍為縣屬廣信府本朝因之)廣豐縣
(在府東南四十五里東西距七十五里南北距一百十里東至浙江衢州府江山縣界六十里西至)
(上饒縣界十五里南至福建建寕府浦城縣界八十里北至玉山縣界三十里東南至福建建寕府)
(浦城縣治一百八十里西南至福建建寕府崇安縣治一百三十里東北至玉山縣治六十五里西)
(北至上饒縣界二十三里漢餘汗縣地隋為弋陽縣地唐乾元元年析置永豐縣屬信州元和七年)
(省入上饒宋熙寕七年復置縣仍屬信州元屬信州路明屬廣信府本朝雍正九年改名廣豐縣)
(仍屬廣信府)興安縣(在府西北八十五里東西距七十里南北距一百五十里東至上饒)
(縣界四十里西至弋陽縣界十五里南至鉛山縣界三十五里北至饒州府德興縣界一百十五里)
(東南至上饒縣界四十里西南至弋陽縣治五十里東北至上饒縣界五十里西北至饒州府樂平)
(縣治二百里漢餘汗縣地隋唐以後為弋陽縣地明嘉靖三十九年始析弋陽貴溪上饒三縣地置)
(興安縣屬廣信府本朝因之)
︹形勢︺當吳楚閩越之交為東南望鎮(宋李彌大法海院記)北枕
靈阜南帶冰溪東挹琅峰西瞻層巘(府志)山川之秀
甲天下(元袁桷梅亭記)
︹風俗︺土薄民愿風俗樸野(宋郡國志)俗多刻厲自奮矜謹
節義(元袁桷梅亭記)
︹城池︺廣信府城(周九里五十步門四濠廣一丈八尺宋明以來因舊址修築本朝屢加)
(修葺上饒縣附郭)玉山縣城(周七里門四明嘉靖四十年創築隆慶萬歴時改拓本)
(朝康熙八年修乾隆十年五十七年重修並濬溝建閘)弋陽縣城(周五里八十四步門)
(四明嘉靖三十九年築本朝康熙年間修乾隆十二年重修)貴溪縣城(周五里三百步)
(門四明正德五年築本朝康熙十九年修四十五年乾隆十二年重修)鉛山縣城(周四)
(里七十二步門五北瀕河東西南三面為濠廣四丈明洪武九年築本朝康熙十八年修)廣
豐縣城(周五里門四濠廣丈餘明嘉靖四十一年築本朝康熙四十七年修乾隆九年重)
(修)興安縣城(周四里二百八十八步門七明嘉靖四十一年築本朝乾隆二十七年)
(修)
︹學挍︺廣信府學(在府治東宋景德三年建本朝康熙十九年重建四十七年修五十六)
(年重修入學額數二十名)上饒縣學(在縣治西北宋淳熙中建於城西明洪武七年遷今)
(所本朝康熙二十四年重建四十六年修入學額數二十名)玉山縣學(在縣治南宋建)
(在縣治東元大德中移今所本朝雍正四年重建入學額數十二名)弋陽縣學(在縣)
(治東宋紹興二年始建於縣治西明洪武三年遷今所本朝康照十八年重建入學額數十二名)
貴溪縣學(在縣治東宋慶歷四年建本朝康熙十八年重建五十七年修入學額數十)
(五名)鉛山縣學(在東山下元皇慶中建在縣東南尋徙今所明萬歴二十八年重建明末)
(燬本朝康熙七年重建甲寅兵燬知縣潘士瑞捐修四十六年知縣夏景宣重修五十一年五十)
(七年雍正八年屢修入學額數十二名)廣豐縣學(在縣治東宋熙寕中建本朝康熙)
(年間屢加修葺入學額數十二名)興安縣學(在縣治東北明嘉靖十四年建本朝順)
(治康熙年間屢修入學額數八名)曡山書院(在上饒縣南舊在縣北宋謝枋得講學處)
(本朝乾隆八年遷紫陽書院右)紫陽書院(在上饒縣城南黃金山麓初爲曲江書院)
(郡人爲知府張國楨祠本朝康熙五十一年知府周錞元更名鍾靈乾隆八年知府陳世增修葺)
(於堂後山作樓祀朱子旁建學舍八十餘間因易今名)懷玉書院(在玉山縣治東舊在)
(縣北懷玉山麓本朱子講學之所元建法海寺明成化中改為書院萬歷中廢本朝康熙五十四)
(年重建於端明書院故址)藍山書院(在弋陽縣水南地元初張弼隱居教授於此來學者)
(甚衆其門人建書院以處之虞集有記)象山書院(在貴溪縣西二里萬安山舊在縣南)
(三峯山下宋陸九淵講學之所紹定四年建元季燬景泰中重建本朝乾隆十年知縣彭之錦改)
(建)桐源書院(在貴溪縣南十里唐觀察使高寬仁故居七世孫可仰即其地建書院以)
(教鄉族子弟置膽田百畝汪應辰有記明宣德閒十四世孫吉昌重修王增祐蕭鎡皆有記)鵝
湖書院(在鉛山縣北鵝湖山宋淳熙二年朱子與吕祖謙陸九淵兄弟講學鵝湖寺後人立)
(為四賢堂淳祐中賜額文宗書院明正德中徙於山巔改名本朝順治初重建康熙五十六年)
(聖祖仁皇帝賜御書窮理居敬額并章巖月朗中天鏡石井波分太極泉聯句)稼軒書
院(在鉛山縣南二里宋辛棄疾讀書處)龍山書院(在廣豐縣新城鄉宋嘉定中黃德申)
(建眞德秀有記)
︹戶口︺(原額人丁九萬一千三百四十大小共一百四十四萬五千二二今滋生男婦百五十二名口)
(計三十一萬七百九戶又衞所屯軍男婦大小共一萬二千五百七十七名口計一千三百十五戶)
︹田賦︺(田地四萬五千五百二十二頃二十一𤱔八分有奇額徵地丁銀一十二萬五千五百五十兩)
(五錢三分米五萬二千二百六十石三升廣信所屯田在上饒玉山廣豐興安四縣共一百五頃三)
(十二𤱔四錢四分七分有奇額徵地丁銀一千七十八兩三釐鉛山屯田在弋陽貴溪鉛山興安四)
(縣共二百頃五十四𤱔二分九釐額徵地丁銀一千九百三十七兩二錢九分四釐)
︹山川︺黃巖山(在上饒縣東五十里山半一巖寬敞如室中有泉水自石竇中出味極甘美其)
(巔高圓如甑俗亦呼為飯甑山)南屏山(在上饒縣東南五里一名琅邪山與譙門相値方輿)
(勝覽其山自東南來為波濤起伏之至州治前則周環拱護秀潤之氣可狀及挹)木洲山
(在上饒縣東南十五里脈由閩來為縣治左障)石黃山(在上饒縣東南三十五里產燻黃石)
(人或採之煉為丹藥)丁溪山(在上饒縣東南六十里舊名鐵山宋時為冶鐵之所)天馬
山(在上饒縣南隔溪一里勢如奔騎南來直指縣治宋趙汝愚建臺於其上)烏石山(在上)
(饒縣南七十里形勢巉巖如壘黑玉下有一穴横深十餘丈亦名溪傍山)銅塘山(在上饒縣)
(南一百里險塞危峻為郡要害廣長各三四百里其南則屬福建浦城等縣界中産銅鐵縣志明景)
(泰中福建沙縣寇鄧茂七聚衆盜冶永豐知縣鄧禺追捕遇害後官軍討平之隨嚴冶禁設隘戍守)
(亦名封禁山)湖古山(在上饒縣南一百二十里山巔有池中有龍井禱雨輒應)石橋
山(在上饒縣西二十里脈由靈山來其巔平坦山半有穴遠望如月一名月巖又西五里有僊山)
(山勢幽絶欲雨則雲氣蒸騰)銅山(在上饒縣西四十五里脈自鐵山來寰宇記下有天井廣)
(一丈餘石有倒懸可四五尺如蓮花覆蓋其水碧色莫測淺深春夏不增減天欲雨井中即有白霧)
(上騰)靈山(在上饒縣西北七十里一名靈鷲山有七十二峯高千餘丈綿亘百餘里道書以為)
(第三十三福地郡之鎮山也上有龍池多珍木竒草産水晶其東北孤石挺立高百餘丈名石人峯)
(西峯絶頂有葛仙壇遺址溪分五派西流入上饒江)茶山(在上饒縣北唐陸鴻漸居此有陸羽)
(泉即天下第四泉也)鉛石山(在上饒縣北四十里石屏秀峙巖壑幽異高與靈山相上下上)
(有清池)十二尖山(在玉山縣東十里有十二峯連峙其形如一)大隴山(在玉)
(山縣東山形圓如覆釡)古山(在玉山縣東三十里屏障複曡界江浙之間山半有泉一泓旱)
(禱多應其並峙者為天井山舊有泉上湧今出山麓有灌漑之利)柳居山(在玉山縣東南)
(二十里雄偉高聳絶頂有巨石如臺右有古井禱雨多應井後石崖壁立聞人語聲則泉迸出如瀉)
武安山(在玉山縣南二里脈自閩來蜿蜓起伏至此銳如卓筆相近有功曹山亦名大王山)
(怪石磈磊古木森蔚下臨冰溪為縣之勝山之東更起騰折與武安功曹鼎峙名暖水三山俗以其)
(皆在水南統謂之水南山)齊峯山(在玉山縣南三十五里脈自廣豐來形如屏障)迴龍
山(在玉山縣西十里巃嵸特出為縣治水口)龍泉山(在玉山縣西八十里山半有泉從石)
(罅中出)三清山(在玉山縣西北一百二十里與懷玉山對峙高七百餘丈周二百餘里界)
(衢饒信三郡之境有三峯峻拔自下而升路極險峻凡二十五里始至其巔上有三清觀山下之水)
(西出則入於江東出則入於浙蓋江浙山水之宗也山麓有金沙龍溪亦名冰玉洞即上干溪源)
太甲山(在玉山縣北二十五里高二百丈周百里踞縣治之後上有商太甲廟其南為龍會)
(山綿亘二十餘里)懷玉山(在玉山縣北一百二十里高四百餘丈盤亙三百餘里界衢饒)
(信三郡當吳楚閩越之交為東南望鎮相傳異光夜燭一名輝山唐賈耽云其山上干天際勢連北)
(斗又名玉斗山循山之麓升降凡十有五里至大洋坂地寬廣約數百𤱔而奇峯峻嶺怪石深池環)
(列於前後左右山靈之窟宅也山麓有龍潭一十八磜又有玉瑘雲蓋飛泉銀尖獅子石牛天門屏)
(風羅漢九峯七盤金剛二嶺彩霞志初二巖金雞望香二墩洗墨九蓮浴佛三池及石鼓山蟠龍岡)
(過雲洞誓波石天聖松連理木奇景凡二十四)搗藥山(在弋陽縣東寰宇記在弋陽縣東十)
(五里葛元居此求僊山有石橋長二十步有搗石臼旁有石井水甚美天寶七年勅置壇灑掃)藥
(按明統志謂在縣東一百三十里與寰宇記不合)待賓山(在弋陽縣東二十五里山石纍)
(纍如羣獅亦名獅子巖)龜峯山(在弋陽縣南二十里弋陽江經其下有三十二峯皆笋植)
(笏立峭不可攀中峯有巨石如龜形又有蜃樓峯能吐納雲氣以驗晴雨)軍陽山(在弋陽縣)
(南三十里縣志唐貞元中產銀鐵宋乾符後不復產亦名君陽唐李翶有信州君陽山詩)寶豐
山(在弋陽縣南三十里廣袤數十里白雲吞吐瀑泉清激與靈山龜峯山並峙中有石亭高七十)
(餘丈又有石橋長五十餘丈相近有金鳳山有石如鳳)仙人城山(在弋陽縣南四十里)
(寰宇記山峯壁立高五十丈形如層城羣仙之室上有池水清冷與搗藥山相對)鄒山(在弋)
(陽縣南四十里山石竒秀攢峯列峙如樹戟倚屏有清池曲沼鄒氏世居其下因名)洪山(在弋)
(陽縣南八十里又縣南百里有黃檗山與福建崇安縣接界產杉木)十二臺山(在弋陽縣)
(西四十里山峯峻峭巖石竒秀)七星山(在弋陽縣北三十里下有膏壤可樹藝世傳昔有七)
(星墜此又後陽山在縣北五十里)東潭山(在弋陽縣北八十里迤西又有西潭山路特竒)
(險廣尺有咫南倚懸崖下臨絶壑凡三十里而後至其地二潭深不可測大止畝許各有瀑布從峻)
(壁飛下)潦源山(在弋陽縣北一百里其水混濁無源流入上饒縣界)三峯山(在貴)
(溪縣南二里三峯鼎峙一名天冠山其巔自為兩塢中有泉懸崖而下下有徐巖因移象山書院於)
(山俗亦呼為象山其東麓接王表峯峯下有長廊巖相傳西漢末有王表隱此因名)五面山
(在貴溪縣南五里東接三峯山其南一峯屹立五面如削成)大南山(在貴溪縣南五十里)
(相近有小南山一名天塘山絶頂有池冬夏不涸又有小龍湫土人呼蔡家井)藐姑山(在貴)
(溪縣南七十里中有封鬼洞幞頭石俗傳張道陵遺迹)交山(在貴溪縣南七十里周八十餘)
(里民物繁盛而時有嵐氣居人多癭)天臺山(在貴溪縣南七十里其西北有高冠峯峯前有)
(龍鬚坑馬頭嶺甚險峻中有田隰平衍又雲臺山在縣南七十餘里)洞源山(在貴溪縣南一)
(百里一名鬼谷山道家以為第十五洞天相近有蘇秦臺張儀井山背有巖名鬼巖其前有洞深約)
(四里俗傳鬼谷子隱此)貴原山(在貴溪縣南一百里東連火燒嶺南通福建光澤縣西連)
(昂山北接鱖魚峯廣七十餘里内多良田美地物産繁庶民俗淳厚宋業夢得謁真德秀歸經此題)
(壁曰新豐今因有新豐街)象山(在貴溪縣西南七十里連岡曡阜自閩而來為諸山之宗舊名)
(應天山宋陸九淵讀書於此以山形如象更今名東崖有繙經石西崖有歇石其下壁立萬仞山之)
(隂有鏡湖山天成一池泓然如鑑其餘巖壑泉石俱稱絶勝)龍虎山(在貴溪縣西南八十)
(里象山西南兩峯對峙如龍昂虎踞道書以為第三十二福地漢張道陵修煉於此下有演法觀古)
(松夾道丹竈丹井及飛昇臺遺址尚在今上清宫在龍虎兩歧之間)西源山(在貴溪縣西南)
(八十里石壁峭立兩旁如門闊僅數尺山腰有壁魯洞中有石竈石几石牀一名西源洞)昂山
(在貴溪縣西南一百十里與貴原相連廣四十餘里山形昂聳故名)自鳴山(在貴溪縣西五)
(十里邑之鎮山也高出羣峯之上巔有湖天欲雨則水湧其聲如雷一名神山亦名鳴山)鷹山
(在貴溪縣西北六十里北接雞砦南連黃岡惠安溪水循山而流達於塔橋土人呼為厓山)仰
高山(在貴溪縣北五里山下有白鷗湖石臺)龍窟山(在貴溪縣北七十里脈自弋陽)
(綿亘而來有龍井及能窟寺歲旱禱焉)錦屏山(在鉛山縣東五十里山形壁立如開圖障)
(中多花木甚幽勝)李吳山(在鉛山縣東十五里峯聳如笏頂平闊數丈名天香臺)鳳
凰山(在鉛山縣城南有泉甚甘美又縣南五里有洪洋山宋治平中嘗產青碌政和中廢)羅
銅山(在鉛山縣南五十里宋政和中產銅今廢)葛僊山(在鉛山縣南五十里周八十里)
(為縣之望有石磴紆折上有僊壇龍井吳葛元修煉於此又石壠山在縣南六十里接洞木源有羊)
(坡鳳嶺)白塔山(在鉛山縣南六十里高入雲漢有徑可攀蘿直上其東為筆架山對峯卓)
(峙上有龍鳳僊巖巖下有龍泉旱禱輙應)鳶山(在鉛山縣南七十里雙溪水經其下)銅寶
山(在鉛山縣西南七里舊名楊梅山一名七寶山下有銀平坑石竅中曕泉湧出浸鐵成銅天久)
(晴有&KR0552;可拾宋建隆三年置銅場久廢)鉛山(在鉛山縣西四里寰宇記又名桂陽山山出鉛)
(先置信州之時鑄錢百姓開採得鉛什而税一建中元年封禁貞元元年置永平監其山又出銅及)
(青碌舊志南唐置鉛場及鉛山縣皆以此山名今山巳傾陷不產鉛銅)薛尊山(在鉛山縣)
(西五里宋皇祐中嘗產銅又嵩山在縣西三十里)狀元山(在鉛山縣西北六里西有清風)
(峽空嵌嶄巖寒氣逼人有讀書巖宋劉煇讀書處)芙蓉山(在鉛山縣西北三十里峯巒聳)
(秀為縣境諸山之最有水下入信河)九石山(在鉛山縣西北三十五里亦名九陽山九山相)
(連無林木色如生鐵狀如覆釡為縣西北門戶浴謂之龍門)黛琛山(在鉛山縣西北四十)
(里踞饒江中流横亙數里其色蒼翠亦名青山或譌為大琛山)鵝湖山(在鉛山縣北稍東十)
(五里舊志鄱陽記云山上有湖多生荷舊名荷湖山晉末有龔氏蓄鵝於此更名鵝湖山周四十餘)
(里諸峯聯絡以一二十計最高處名峯頂有三峯揭秀)章山(在鉛山縣北四十里溪旁緣溪)
(深入土地平衍上有章巖竇如半規内其宏敞巖心一石鏡色白如玉又有方塘可十𤱔許周迴四)
(面皆石不假雕甃)東峯山(在廣豐縣東三里許下臨溪有東懽渡諸溪流多匯於此)排
山(在廣豐縣東稍北十餘里羣峯巑岏如劍戟山前有天桂巖中深窈巖左自怪石如虬龍中開)
(一竇名石龍洞)星石山(在廣豐縣東一十五里亂石羅列若隕星然)靈鷲山(在廣)
(豐縣東三十里巖石秀潤樹木環密山下有洞曰光相兩崖嶄然其相望者曰古城山一名將軍山)
(山石崚嶒如雉堞)雨石山(在廣豐縣東稍北三十里高三百餘丈腹多巖洞鄕人恒禱雨)
(於此)雙門山(在廣豐縣東三十里兩峯並峙遠望如門紆迴二十餘里東接浙江衢州北連)
(玉山往來常山玉山者必取道於山下)三巖山(在廣豐縣東六十里高三百丈周七十里)
(與六石峯相望羣山皆處其下有三巖寬廣五六丈)平洋山(在廣豐縣東稍南六十里舊有)
(坑曰平洋坑出銀鑛其地去仙霞僅十五里明時以盜賊窺伺設兵戍守)松峯山(在廣豐縣)
(東南七十里高二百丈周圍百餘里跨浙之江山福之浦城等縣界)罘罳山(在廣豐縣南里)
(許北臨溪流拱揖縣治形如罘罳故名)石城山(在廣豐縣南十五里左右石壁如破壘中)
(頗平衍)仙人掌山(在廣豐縣南三十五里石峯壁立有痕如掌山之東有東巖下有巖)
(陂其西為西石凝然削立)九仙山(在廣豐縣南六十里峯巒環曡綿互數十里與福建浦城)
(接界其相接者為白花巖巖之南為清風峽)永豐山(在廣豐縣西南二十五里形如石囷)
(下瞰溪流舊傳山生石乳赤則歲旱白則年豐因名永豐)博山(在廣豐縣西南三十餘里南臨)
(溪流遠望如廬山之香鑪峯)鶴山(在廣豐縣西二十里相傳山有龍穴石壁間谺然開峡上)
(横石梁矯如鶴頸可四五尋有飛泉噴激而出漑田甚廣上有蘇巖深窅不可入西南接七峯巖入)
(上饒界)覆泉山(在廣豐縣西北十二里俗訛為覆船山山有泉眼八十四冬夏沸出漑田)
(萬𤱔今存者三四耳)黃尖山(在廣豐縣西北二十餘里其峯巉削為縣西北屏障上有碧雲)
(洞山半有龍湫山之西為古壼山)靑金山(在廣豐縣西北二十餘里其北接上饒縣界永)
(豐溪匯諸山谷之水流徑山下)赭亭山(在興安縣南三十五里山形方正望之若亭其&KR0694;赤)
(無林木旁一小山相肖曰小赭亭後漢李愔封赭亭侯即此山之東南入鉛山縣界西入弋陽縣界)
仙巖山(在興安縣西三十里脈自重山來紆迴昂伏數十里再折而南平獻絶壁谺然窙豁)
(可容千人有石泉甚甘美按寰宇記以赭亭入弋陽名勝志以重山仙巖山入上饒令通志府縣)
(志俱載興安蓋興安本上饒弋陽地而赭亭重山仙巖今皆屬興安也)方勝山(在興安縣)
(西北五十里高峯冠於羣山亦名方勝峯)黃山(在興安縣西北五十餘里色如鐵上有巖可容)
(數百人中有泉)筓尖山(在興安縣西北六十里與上饒縣靈山相望狀如筓其麓昂伏而下)
(為雲堂山孤峯矗起又由雲堂山蜿蜓而下有三山鼎峙為龍泉山下有潭深不可測)橫峯
山(在興安縣治北縣之鎮山也周三十里有巖洞泉石之勝居民取土為陶器又香山亦在縣治)
(北勢陡險舊設香山砦於此)重山(在興安縣北八十里其脈由上饒縣靈山來重巒曡巘岧)
(嶤峻絶宋謝枋得築室讀書其下因自號曡山)天台山(在興安縣東北三里橫峯山之東)
秦峯嶺(在上饒縣東五十里一名雞籠山)道觀山嶺(在上饒縣冶南山石雄踞)
(為邑右障登覽可盡一邑之勝)冷水嶺(在上饒縣南三十里崖石突起下瞰溪流丁溪水南)
(流至是觸石匯為潭極淸洌路通福建崇安縣之高洲岑陽關又南二十里有大横嶺當入閩孔道)
(山石陡起横亙直出溪滸)鶯山嶺(在上饒縣南八十里通岑陽關又高洋嶺亦在縣南八十)
(里嶺之南即高洲也相近又有鐵山嶺斗米嶺)北嶺(在上饒縣南八十里最高峻其嶺寬廣約)
(百𤱔山泉灌漑四時不竭嶺之南接岑陽關)岑陽嶺(在上饒縣南百里嶺勢崢嶸上侵雲)
(表江閩自此分界)黃土嶺(在上饒縣北一百二十里接徽饒二府界)鼇頭嶺(在上)
(饒縣東北八十里極險峻)泉水嶺(在玉山縣南四十里嶺下有泉湧出清泠可鑑)南嶺
(在玉山縣西高十五里極險峻)沙溪嶺(在玉山縣北五十里與懷玉山相連出硯石)東
山嶺(在貴溪縣治東稍北步許為縣治之後障)火燒嶺(在貴溪縣東南一百里東)
(通鉛山西接貴原嶺多嵐瘴)據嶺(在貴溪縣南八十里)倉西嶺(在貴溪縣城西為縣)
(治右屏)佛姥嶺(在貴溪縣北四十里上有井泉甚甘美)豪嶺(在貴溪縣北六十餘)
(里東連靈尖峯西出鷹山)百丈嶺(在貴溪縣北八十里高百丈周三十里路出饒徽二郡又)
(分水嶺在縣東北七十里接德興縣界)紫溪嶺(在鉛山縣南四十里高可四十餘丈其水)
(流爲紫金溪嶺下舊有紫溪驛)車盤嶺(在鉛山縣南六十里)分水嶺(在鉛山縣南七)
(十里南接福建崇安縣界山嶺峻阻水流南北兩分分水關置於其南)烏石嶺(在鉛山縣)
(南八十里又南五里爲鄭家嶺往來孔道)雲際嶺(在鉛山縣西南與福建邵武府光澤縣接)
(界最高聳俯視城中歷歷可數有飛泉潺湲而下)念靑嶺(在廣豐縣東雨石山東十里許)
(聳拔三百餘仞當江浙通衢又從嶺左折而上約五里許一峯干霄曰大巖尖陟其巔遠近山川一)
(覽而盡泉湧絶頂冬夏不涸又有石室可坐千人)祈雨嶺(在興安縣南五里禱雨輒應爲)
(縣治水口)仙人嶺(在興安縣東北下有龍潭)金圭峯(在弋陽縣南四十里登之可望)
(鄱湖又縣南六十里有紫雲峯縣南七十里有白石峯)蓮花峯(在弋陽縣西八十里有月)
(池石䲧百花徑諸勝)玉龍峯(在貴溪縣南六十里俗稱王蓉峯)逍遥峯(在貴溪縣)
(南七十里相傳晉時許遜煉丹處又雲林峯在縣南仙源鄕並峙者有九十九峯)鱖魚峯
(在貴溪縣南百餘里數峯連屬直指雲際遠望如鱖魚楊鬐)白鶴峯(在貴溪縣北東接百)
(丈嶺西連畬源嶺逶迤為福感爐東諸山北連安仁界綿亙百餘里為縣境後屏)呈表峯
(在貴溪縣東北五十里脈自鶴峯南行旁無附麗若呈表測影然故名)天柱峯(在鉛山縣)
(南四十里屹立如束筍冠諸山之上)鵝峯(在廣豐縣東三十里脈自閩中來蜿蜒數百里至此)
(一峯矗起昂首如鵝與星石山遥相對峙)六石峯(在廣豐縣東六十里與平洋山相望六峯)
(特立中有聖泉冬至則涸夏至則溢六石關置於此)黃藤峯(在興安縣東南十五里)則
名峯(在興安縣西北三十里相傳昔有仙人煉丹於此祈禱多應自此而北稍西有荷靈峯距)
(縣五十里)筆架峯(在興安縣西北六十里由筓尖山蜿蜒而下矗起三峯形如筆架又縣西)
(八十里有飛龍峯)龍井岡(在貴溪縣北五十里相傳五代時嘗欲建郡治於此以水道不)
(便而止今岡尾尚有城墻遺址中有龍井深不可測)西巖(在上饒縣南六十里巖石拔起中空)
(如洞内有懸石如螺滴水垂下味甘冷又雲巖亦在縣南六十里巉巖峭拔中空如室其相近有柱)
(石巖屹然聳立如柱中有巖甚寬豁)南巖(在上饒縣西南十里寰宇記巖旁巨石儼然北向其)
(下寬平可坐千餘人本名盧家巖時人呼為南巖今弋陽縣南十里有南巖高聳百丈縣東南五里)
(又有南巖寺石壁嶙峋上峙天半巖下洞穴逶迤可容千人寺隨巖架立)白雲巖(在上饒縣)
(西二十里巖谷幽異隱隱如在雲中又洪巖在縣西三十里空洞如室可容百人)黃沙巖
(在上饒縣西四十里谽谺敞豁可容百人巖下有雨泉水自石中流出可漑田十餘畝)金星
巖(在玉山縣西六十早一名白龍洞中空如室可容數百人)洞巖(在玉山縣北三十五里林)
(壑奇秀中寬平可坐數十人溪水流出其聲清壯)吉巖(在弋陽縣南二十五里屹立雲表下)
(有池廣可數𤱔清泉不竭俗號聖塘)石城巖(在弋陽縣西七十里其廣可容萬人上有石乳)
(泉竇)馨香巖(在貴溪縣東寰宇記在縣東五里舊名腥臊巖鄱陽記云昔術士許旌陽斬蛟)
(於此巖緣此名馬)月橋巖(在貴溪縣東南三里高跨如橋山腹有圓洞望如月形亦名仙)
(人橋)龍口巖(在貴溪縣南二里峭石壁立有飛泉二道直下如龍噴又雷公巖亦在縣南二)
(里相近有道人巖仙足巖)徐巖(在貴溪縣南三里三峯山下宋徐紹景讀書處林深水遠洞穴)
(幽䆳有巨石平坦突出山側如月捫蘿可登以望遠)僊巖(在貴溪縣西南去龍虎山二里峯巒)
(削立高出雲表巖石嵌空多為洞穴房屋窗牖床榻倉廩之狀共二十有四巖總名之曰仙巖)積
翠巖(在貴溪縣西三里寰宇記巖上每積煙靄與五面峯相對)龍巖(在貴溪縣北巖内闊)
(十餘丈深二十餘丈内有三孔)月巖(在鉛山縣東二十里其山高一百六十七丈周十餘里巖)
(高丈餘狀如圓龕前有天然石梁有雙柱)雲巖(在鉛山縣西十八里直嵩山之前松徑數百步)
(始至其巔兩崖怪石崚嶒有一穴可容百人雲出則雨降)七峯巖(在廣豐縣鶴山之西南㵎)
(谷谽谺巖穴空洞可容十百人者不一而足)石梁巖(在興安縣西北十里内外兩層空明)
(如堂中有石梁高不可度)岑山巖(在興安縣北二里許石洞空閣中有觀音閣金剛樓鐵瓦)
(觀諸勝其後又有馬巖懸崖百尺巖中有泉泠泠不絶)潮水巖(在弋陽縣西七十里一名)
(潮巖崖上有水痕按潮水消長因名)天靈洞(在上饒縣西二十里石室深䆳内有竇通日光)
(俗呼透光巖巖之南又有一線天洞)石泉洞(在弋陽縣北五十里洞之東四十餘步有穴泉)
(滴乳凝爲石狀如列屏南北廣六十餘步中有石室可坐臥)瑶源洞(在貴溪縣東南七十)
(里洞深里餘又縣南五十里有風洞常有風氣嘘吸縣南八十里有水簾洞洞中可容數千人泉水)
(懸崖而下)蘂雲洞(在鉛山縣東三十里山形如乳名女城山洞在其巔循澗六七里始至有)
(飛瀑臨其前洞口如門者三中倚一石狀如屏可旋轉最後懸一龍首水出不竭)層冰洞
(在鉛山縣西二十五里由一竇入深里許所履皆片石淩淩有聲如層冰)石城洞(在鉛山縣)
(西二十五里石門如城傴僂而入石室甚朗其石音類磬左一洞可容百許人又西五里有石龍洞)
(深半里許)燕洞(在鉛山縣西六十里前臨澗水深十餘丈内有石座石蓮之屬)石城(在上)
(饒縣北靈山南麓峭石壁立周環如城前有門中寬廣可廬而居)龍潭石(在上饒縣西五)
(里上饒江與永豐溪合流至此有石屹然雄踞溪滸下匯重潭)呌石(在上饒縣西寰宇記在信)
(州西九十里巨石枕江有數十穴如口)纓績石(在上饒縣西寰宇記在信州西九十里孤)
(石圓聳獨立潭中高十餘丈如緝麻纓)羊石(在上饒縣西南二十里脈由閩來昂伏百里至)
(是有石突起高十數丈巔平坦狀如臥羊前石如顧後峯環列)神石(在弋陽縣東南百餘步横)
(截大溪縣治頼以無衝潰之患)響石(在弋陽縣南二十里其廣容數千人擊之則響應崖谷)
錢倉石(在弋陽縣東二十里有石臨水如廩高數丈號曰錢倉)鐘石(在貴溪縣北亦)
(名仙人石面瞰溪水背負斷山屹若鐘形其腹有巨洞俗傳神仙窟宅)雞籠石(在貴溪縣)
(北三十里其脈逶迤曲折平岡中聳起巨石高廣數百丈拾級而上可坐百餘人)硤石(在鉛)
(山縣西二十里兩崖對峙蒼翠壁立中有泉石之勝)捲績石(在鉛山縣西北四十里有石圓)
(聳屹立溪水中)軍潭石(在廣豐縣南四十里脈自福建浦城縣北山來南山諸水經其下匯)
(為潭深不可測)上饒江(在府城南一名信河源出玉山縣懷玉山西流逕上饒鉛山弋陽貴)
(溪四縣入饒州府安仁縣界寰宇記玉山溪源出懷玉西流入上干淪溪沙溪三水名曰上饒江)
(按此水上源即上干溪也自懷玉山發源西南流合下干溪逕玉山縣南名曰玉溪西流入上饒縣)
(界與永豐溪會過城南為上饒江又西合櫧溪逕鉛山縣西北三十里最深處曰大王潭鉛山諸水)
(皆流入焉又西入弋陽縣界合信義港弋溪葛溪諸水為弋陽江逕縣南又西逕貴溪縣南又名貴)
(溪亦名薌溪因北岸有白芒洲產鬱金香草也又西合須溪入安仁縣界為安仁港下流入鄱陽湖)
(其名雖多實一水耳故俗通謂之信河舊志析上饒江弋陽江玉溪薌溪為四非是)靈溪(在上)
(饒縣東二十里源出靈山亦曰靈山水南流百里合玉山沙溪諸水南入上饒江)古良溪
(在上饒縣南五十五里源出封禁山北流與丁溪山水合人上饒江)櫧溪(在上饒縣西十里發)
(源靈山南流入上饒江以岸多櫧木而名又峙溪在縣西二十里源出石橋山東南流入江)宋
溪(在上饒縣西八十里一名宋氏水源出靈山西流百二十里入上饒江又破石山水在縣西六)
(十里源出福建建陽縣界北流六十里入上饒江)上干溪(在玉山縣東寰宇記在縣東五)
(里原出懷玉山溪源淺涸秋冬不通舟楫故名乾溪或謂干字之誤也又漢書地理志云餘干縣以)
(水為名本越勾踐之西界也韋昭云干越今餘干之别名謂此為上干或以為餘干之號即因此是)
(也縣志其水有二源一自金沙冰玉洞發源一自常山縣界發源徑縣東合為一抵新安隄南與下)
(干溪合流為玉溪上源)下干溪(在玉山縣東南二里自浙江江山縣界流入縣志亦有二)
(源一自江山縣干溪洪橋發源一自江山上陽發源至瀆口合而為一入上干溪)古溪(在玉)
(山縣東南一里下流入下干溪亦名桃花港)滄溪(在玉山縣南三十里源出江山縣委蛇至)
(縣界與瀆口合中有石陂瀦水呼為石倉)崙溪(在玉山縣南十里源出懷玉山西嶠南流入玉)
(溪通小舟即寰宇記所謂淪溪也)沙溪(在玉山縣西三十里源出沙溪嶺下流二十里又南)
(入上饒江)弋溪(在弋陽縣東二十里源出上饒縣靈山西南流入縣界又西流六十里入弋陽)
(江寰宇記云水口有大石面如鐫成弋字故名又晩港水在縣東十里源亦出靈山西南流七十里)
(入弋陽江)大洲溪(在弋陽縣東南二十里源出上饒縣浮竹山西北流二十里會師溪水又)
(西流五十里入弋陽江又軍陽山水在縣南三十里源出縣東南隱士石西北流五十里至軍陽山)
(下復西流七十里入江)葛溪(在弋陽縣西二里亦名西溪源出靈山西南流八十里繞縣北)
(又南流入弋陽江寰宇記昔歐冶子居其側以水淬劍又有葛元塜因名葛水按弋溪葛溪皆發)
(源靈山入弋陽江舊志謂弋陽江一名弋溪又名葛溪誤)明溪(在弋陽縣西二十里源出貴溪)
(界南流三十里入縣境又二十里入弋陽江本名弱水唐刺史孫成改今名又古港亦在縣西二十)
(里蓮湖在縣西十里源俱出貴溪縣入弋陽江)須溪(在貴溪縣南源出福建光澤縣界之大源)
(官山北流徑火燒嶺又北受南鄉三十六水又北入薌溪曰須口縣志縣南二十里有羅塘港源自)
(閩界來入須溪俗因呼須溪為羅塘港)上清溪(在貴溪縣南一百里自瀘溪縣流入即瀘)
(溪下流也其源有二一自分水嶺一自建昌南城縣高阜山至縣南八十里合流入安仁港)石
堂溪(在貴溪縣西二十里寰宇記溪水自歸化南流出縣西上源數十里皆生苦竹苔痕點暈)
(狀如琢玉榦直可為杖水旁山嶺幽映堪為賞玩溪岸竹樹蒙密名勝志縣南百二十里有石堂中)
(可坐數百人下為石堂溪北流合於薌溪)箬溪(在貴溪縣北十里源出縣西北五十里大水源)
(南流至縣西十里金沙渡入薌溪又縣北五里有戴星溪十里有湖陵溪二十里有田西溪東二十)
(里有石榴橋水俱合諸山水入薌溪)惠安溪(在貴溪縣北五十里源出自鳴山西流八十里)
(入薌溪又河橋水在縣北七十里源出百丈嶺南流入薌溪)焦溪(在鉛山縣南百餘步源出)
(洋源山徑縣治循山𡵨嶺入鉛山水水色黃沾衣則腐)石溪(在鉛山縣東北三十五里源出)
(山溪中上饒永豐南境之水皆匯流於此北入上饒江又傍羅水在縣北二十五里自上饒縣界來)
(流至汭口入江)永豐溪(在廣豐縣城南一名乾封溪自福建浦城縣之盤亭來抵雙門山合)
(永平溪經縣東四十五里爲杉溪纔通舟楫又右納玉澗橋水併流數里繞縣之南合西橋水爲黃)
(塘港下洋口灘直抵上饒境與玉溪合)永平溪(在廣豐縣東自六石峯野潦發源流扺雙)
(山入永豐溪)桐木水(在鉛山縣南五十五里源出福建崇安縣界流入分水關北合紫溪)
(又西合黃檗水車盤水至汭口入上饒江亦名鉛山水其紫溪水在縣西南四十里源出紫溪嶺北)
(流入桐木水)上下渠源水(在鉛山縣南六十里源出崇安縣界温林嶺沿流六十里)
(入桐木水)車盤水(在鉛山縣西南東北流合桐木水又含珠水在縣西源出含珠山北流合)
(新峯陽坳二水入桐木水)黃檗水(在鉛山縣西南源自雲際嶺東北流循鳶山會葛水爲雙)
(溪又東北達桐木水其葛水亦名葛仙泉自山頂分五派逶迤而下北入黃檗水)汭水(在鉛)
(山縣西三十里石城層冰二洞間有二小溪合流五里與桐木水會入上饒江故入江處謂之汭口)
封禁山水(在廣豐縣西南源自上饒界封禁山東流過軍潭石合永平溪)西橋水
(在廣豐縣西北發源縣北之黃尖山諸小溪曲折而來遶縣後抵西橋入永豐溪)信義港
(在弋陽縣東二十里源出福建邵武縣界北流入境又北入弋陽江寰宇記其水出礦石鍛者求之)
(顧祖禹方輿紀要巷旁土地饒沃人多信義故名舊志又有雙港在縣東南五十里源出玉屏至翁)
(源與信義港合又大渠源在縣西南六十里源出貴溪界東流二十里亦入信義港)詹家港
(在貴溪縣南三十里其源有二一自上磜一自深田至縣西南五十里雙港口合流至詹山口入薌)
(溪又有黃泥港在縣西南源自應天山至安仁界入錦溪為黃泥港口)黃藤港(在興安縣)
(東十里亦溪㵎諸水會流處南流入信河其水洶湧每漂沒民田明萬歷中知縣郎文煥緣港築壩)
(瀦水漑田民受其利)岑港(在興安縣北五里匯山溪諸水繞縣城西南流又西南入於信河)
西湖(在鉛山縣南門外舊名江家湖湖内生菱荷多高柳沙嶼迴折又清湖在縣西二十五里)
(澄澈可鑑周圍三十畝)廿里潭(在上饒縣西三十里接鉛山縣界其水渟蓄廣二十餘里)
(又梅潭在縣西四十里接鉛山縣界最深匯)八磜龍潭(在玉山縣懷玉山麓深不可測)
(水由山巔傾注而下勢甚洶湧潭側有石鼓溪又玉瑘峯下有玉瑘溪皆即玉溪山之源也)傳
家潭(在玉山縣治東二里傅家山下常興雲霧人傳龍潛其中)武石潭(在弋陽縣東三)
(十里有石雄踞江滸波流觸石匯為深潭潭内有石森列如甲胄士)南城洲(在弋陽縣城南)
(自西逆水而上遏西溪水東流繞縣稱為形勝)白芒洲(在貴溪縣東一里貴溪北岸舊産鬱)
(金香草)老虎灘(在上饒縣西十里灘勢險惡故名又縣西二十里有牛眼灘中有兩石如)
(牛眼水勢震激舟行甚險又縣西八十里有鐘石灘灘畔巨石如鐘)桃花灘(在弋陽縣西四)
(十五里灘石鏤錯如桃花瓣因名)一滴泉(在上饒縣南巖之西自石竇中出味甚甘四時)
(不竭)石泉(在玉山縣西北出石山下四時不竭)瓢泉(在鉛山縣東二十五里形如瓢宋辛)
(棄疾有瓢泉詞稼軒書院即在其中)膽泉(在鉛山縣西三里銅寶山下或湧平地或出石罅餘)
(流入溪至於汭口其水能化鐵爲銅宋時爲浸銅之所)銅塘井(在上饒縣銅塘山麓有九)
(井幽深莫測相傳有神物居中旱禱輒應)華峯龍井(在玉山縣南十五里有龍潛焉興雲)
(則雨又仙峯井在縣東二十五里道旁清洌甘美)聖井(在貴溪縣南龍虎山三井相連一井)
(在絶頂人跡罕到世傳有龍居之多靈異)義泉井(在貴溪縣南七十里當入閩要路里人徐)
(氏鑿井引泉作亭其上又女龍井在縣南九十里禱雨多應三臺井在縣南百里三級相連水泉不)
(竭)石井(在鉛山縣東北四里周六丈深三丈上有石龕覆之縣多膽水味澀此獨甘晝夜流)
(注漑田數百畝舊名玉㓊泉又有碧玉慈濟醒心諸名唐光啟中賜額曰石井)
前總纂官(臣)許應藻恭纂輯
提調官(臣)張日章恭覆輯
校對官(臣)賀式韓恭校
校對官(臣)宗稷辰恭覆校
大清一統志
廣信府(二)
︹古蹟︺玉山故城(在今玉山縣東元和志縣西至信州九十里證聖二年分常山須江等縣)
(置乾元元年自衢州割入信州寰宇記本衢之西鄙也以有懷玉山為稱然他山合沓峻嶺橫亙溪)
(谷互分雖步通三衢而水絶於越自陳隋以來此為巨奥縣志玉山未為縣時號沙礫鎮唐天寶十)
(四載草寇竊發里人徐叔倫率眾保障於此鎮址在今縣東二里)葛陽故城(在今弋陽)
(縣西寰宇記弋陽縣在信州西一百里本餘汗縣地建安中孫權分置葛陽縣於赭亭之地以城在)
(葛水之北故也隋開皇中縣失印風俗以為不便表請移於弋江之北改名弋陽)永豐故
城(在今廣豐縣南元和志永豐縣西北至信州四十五里本弋陽縣進賢鄉永豐里之地乾元元)
(年置因里為名元和六年廢入上饒)上饒故縣(在今府城西北天津橋之原孫權始置縣)
(於此唐乾元初再置宋因之元末燬於兵明洪武三年徙今治今社稷壇即其故址)寶豐故
縣(在弋陽縣南五十里宋淳化五年升寶豐場為縣景德元年廢為鎮康定中復置慶歷三年又)
(廢九域志弋陽縣有寶豐館及寶豐銀場)貴溪故縣(在今貴溪縣治西元和志貴溪縣東)
(至信州二百二十里永泰元年洪州觀察使李勉奏割樂平餘干二縣地於貴溪口置縣因名縣志)
(故縣址在今治西一里今名舊教場元時移於今所)鉛山故址(在今鉛山縣西寰宇記鉛)
(山縣在信州西南一百二十里本置鉛場舊在寶山南唐昇元二年遷鵝湖山郭水西鄧田坂即廨)
(署也縣志宋紹定中縣令章謙亨又遷於八樹嶺之南故基在今北關外明洪武初又徙今治)橫
蜂鎮(今興安縣治宋元時為弋陽縣之橫峰鎮居民以陶器為業亦名横峰窑明初置了巖砦)
(巡司正德十三年設通判名曰鎮安公署嘉靖中割弋陽十三都上饒十都置縣於此)銀銅
場(在上饒縣東南丁溪山下九域志上饒縣有丁溪銀銅場)鑄錢院(在鉛山縣西百步宋)
(置後以銅鉛滋弊併入永平監)兼濟倉(在鉛山縣天王寺之左宋直文華閣趙不逷所立以)
(榖賤時糴至穀貴時損價以糶始淳熙十五年米百斛歲增至千斛鄉人德之)周瑜宅(在上)
(饒縣治後名勝志今半為天安寺基半為上饒學基)陸羽宅(在上饒縣東五里唐孟郊有題)
(陸鴻漸上饒新開山舍詩)隱士石室(在弋陽縣南寰宇記在弋陽縣南六十里鄱陽記云)
(有隱士張氐琢石為室形如囷時郡守鄢陵庾翼欲表薦之隱而不見故號隱士石室)江山
勝覽樓(在貴溪縣龍虎山)望火樓(在貴溪縣仙源鄉縣志明洪武間歲饑邑人夏)
(原友發粟以賑鄉人待以舉火者數百家原友復登高四望見屋無炊煙即囊粟往賑之明年歲豐)
(競償以粟原友不受因即其登望處建樓名曰望火)霞落園(在鉛山縣北三里名勝志宋紹)
(興中閩寇亂丞相李綱將兵萬五千人駐於霞落即此今俗呼其地為相公府)面山堂(在府)
(治内方輿勝覽在州宅晁補之詩誰榜鈴齋作面山晦明終日捲簾看)溪山堂(在上饒縣)
(南山巔宋曾鞏遊歷之地面對靈山下臨溪水故名)兩賢堂(在上饒縣西北三里明統志宋)
(咸淳間建兩賢謂中書舍人吕居仁禮部侍郎曾建也韓元吉記)製錦堂(在玉山縣治内)
(宋令章得象有善政既去人思之乃取楊億送得象詩縣齋製錦留遺愛之句名其堂)谷隱
堂(在玉山縣南二十里宋尚書郎東萊吕丕問居此取其舊堂名以名之其從子本中詩客中不)
(顧生事窘所至有堂名谷隱)芳潤堂(在玉山縣懷玉山之陽元鄭伯飛建堂前池上有亭)
(曰若舟堂左有樓曰覽輝)經綸堂(在鉛山縣眀統志在鉛山縣南三十五里崇夀院宋龐籍)
(侍其父格為是邑征官嘗寓學於此後籍為相邦人因舊館為是堂)駐雲堂(在鉛山縣東二)
(里宋白玉蟾記)稼軒(在上饒縣北宋辛棄疾所居因以自號宋洪邁記稼軒在郡治之北可十)
(里東岡西阜北墅南麓以青徑款竹扉錦路行海棠集山有樓婆娑有堂信步有亭滌硯有渚皆約)
(略位置)一杯亭(在府城南明統志宋趙汝愚為郡未踰年政成惠洽郡人於城南祥符寺)
(建祠設像為之祝夀汝愚因觴客於中命撤其像戲名曰一杯亭取且盡生前酒一杯之義)玉
光亭(在玉山縣冶名勝志信州圖經云玉光亭在縣廳之東不知所自有章子厚王荆公詩碑)
(在焉)君子亭(在玉山縣南二里明統志宋直龍圖閣趙暘字又若嘗居此吕頣浩以書寄信)
(州守連南夫曰趙又若父子皆士林宿望治封有賢人君子可厚加禮後人因其語名之)天開
圖畫亭(在玉山縣治南宋侍郎韓祥建)黃公亭(在玉山縣治南二里宋縣令黃衮有)
(政績既去民築亭繪像祠之朱文公書榜徐文卿記)梅亭(在弋陽縣南山之陽元隱士陳德文)
(所築袁桷有記)南臺(在府城南宋郡守趙汝愚建其側有跨鶴臺宋知州王自中得白鶴庵故)
(址築臺臨之故名)素華臺(在貴溪縣龍虎山下元陳旅張雨皆有詩)
︹關隘︺岑陽關(在上饒縣東南一百二十里東去福建浦城縣二渡關三十里當廣豐崇安之)
(界山谿叢雜徑路崎嶇為要害之所又撩竹關在縣南一百里二關俱在福建崇安八關之列其詳)
(備見福建崇安縣)柴門關(在上饒縣北一百里通安徽婺源縣之要道又北有東塢關亦)
(走徽婺之間道也)安樂關(在玉山縣東四十里明嘉靖中因鑛徒出没築此守禦今僅存)
(遺址)鑛嶺關(在玉山縣西北又縣北有廣平鴉山二隘路通徽饒)分水關(在鉛山縣)
(南少東八十里爲閩越要衝上有巡司今改隸福建崇安縣又縣東南七十里有温林關西南八十)
(里有桐木關一百六十里有雲際關相近又有火燒關俱接福建光澤縣界)汾水嶺關
(在興安縣東北九十里北走安徽婺源之間道今爲汛守處)峽口隘(在玉山縣西北又草)
(坪鎮在縣東四十五里今皆有兵戍守)六峯隘(在廣豐縣東六石峯下東北去仙霞關三)
(十五里北去平洋坑十里相近有平石隘翁村隘俱接浙江江山縣界)靈鷲隘(在廣豐縣)
(東靈鷲山下東通浙江江山縣清湖鎮北達玉山縣)軍潭隘(在廣豐縣東南五十里南至福)
(建浦城縣界塘峯洞十五里西至封禁山五十里相近又有港頭石溪上木靖安四隘)谹山
隘(在廣豐縣南三十里谹山之陽西四十里達封禁山擇子嶺最為要害)八房場巡
司(在上饒縣南八十里亦作八坊場與福建邵武府接境明初置巡司今因之)鄭家坊
巡司(在上饒縣東北七十里與饒徽鄰境人煙輳集明置巡司今因之)太平橋巡
司(在玉山縣西本朝雍正三年置營盤巡司乾隆四年移駐於此又舊有柳都岩巡司在縣東)
(南三十里今裁)上清鎮巡司(在貴溪縣西南本朝乾隆三十年由管界砦巡司移駐)
鷹潭鎮巡司(在貴溪縣西四十里本朝乾隆三十一年由神前街巡司移駐)湖
坊鎮巡司(在鉛山縣西南六十里本朝乾隆三十六年由河口鎮巡司移駐)洋口
鎮巡司(在廣豐縣西南本朝雍正六年由柘陽砦巡司移駐又縣東杉溪西岸舊有杉溪)
(砦巡司久裁)大橋鎮(在弋陽縣西北一百餘里本朝乾隆三十一年移縣丞駐此)漆
工鎮(在弋陽縣北二十里接德興縣界眀季設兵戍此今設陸汛又縣東五十里有黃沙港縣)
(西二十里有篠箬埠縣北五十里有湖封山俱設塘汛)雄石鎮(在貴溪縣南八十里據嶺)
(下縣志唐武德八年置為江閩要衝唐末嘗置鎮遏使於此宿兵守衞宋平江南始敕鎮隸縣又有)
(醹口鎮在縣南八十里元置巡司明初廢)江滸山鎮(在貴溪縣南八十餘里與福建邵武)
(府接界本朝雍正六年移縣丞駐此又縣西二十里曰金沙埠又西十里曰石鼓縣東四十里曰)
(河潭縣南又有白田三馬橋饒橋等處俱為水陸要衝今皆有兵戍守)紫溪鎮(在鉛山縣)
(南四十里路通甌閩居民輳集宋時置驛今久廢)汭口鎮(在鉛山縣西北三十里宋淳熙)
(中設駐泊巡司洪武十三年裁今有汭口倉)河口鎮(在鉛山縣北三十里本朝乾隆三)
(十六年移同知駐此)沙溪砦(在上饒縣東五十里路通閩浙舊有巡司明洪武中革今有兵)
(戍守)了巖砦(在興安縣東五里明洪武三年設巡司正德六年裁縣境又有崇山巖龍潭橋)
(篁村三處俱為近時汛守之所)童家坊(在玉山縣西北六十里地接徽饒)葛陽驛
(在上饒縣南一里宋皇祐中置曰饒陽元遷縣西改名葛陽明洪武中遷此今裁)懷玉驛
(在玉山縣治西宋置明爲水馬驛今裁)葛溪驛(在弋陽縣南唐時爲弋陽館明嘉靖間燬)
(本朝康熙三年置驛今裁)薌溪驛(在貴溪縣治東南明初置又縣治西舊有遞運所皆)
(久廢)鵝湖驛(在鉛山縣北大義橋外明初置今裁又有車盤驛在縣南六十里車盤嶺上宋)
(設巡司明置驛久廢)
︹津梁︺廣安橋(在府城南門外宋趙汝愚建舊名平政本朝康熙初重建改今名)鍾靈
橋(在府城南跨上饒江明天啟中建後圮本朝康熙三十八年重建)櫧溪橋(在上饒縣)
(西十里)龍溪橋(在上饒縣北九十里)玉虹橋(在玉山縣治南玉溪上)東津
橋(在玉山縣東二里舊爲浮梁明成化中易以石後圯本朝順治康熙年間重建)西濟
橋(在玉山縣西十里舊名崙溪架木以渡明萬歷中建石橋東西亙五里許後圮本朝康熙六)
(年重建)連城橋(在玉山縣西二里明天順七年建)晚港橋(在弋陽縣東十里明)
(萬歷中建長三十五丈)待賓橋(在弋陽縣東三十里)蓮湖橋(在弋陽縣西)龍
津橋(在貴溪縣南七十里龍虎山前又昇仙橋在縣南九十里)上清橋(在貴溪縣西南)
(宋紹興中縣令李正通建朱子有記)戴星橋(在貴溪縣北五里元至正中建)大義橋
(在鉛山縣治北百五十步舊名思政宋乾道中重建改名萬安紹興三年更今名本朝康熙十九)
(年重建架木為梁乾隆六年改建石橋五十一年監生任國棟兄弟修葺嘉慶十三年國棟之子森)
(重修)期思橋(在鉛山縣東三十里宋建)鵝湖橋(在鉛山縣北十五里)王澗橋
(在廣豐縣東杉溪上)新豐橋(在廣豐縣東三十里桂林山下元至正中建)西橋(在廣)
(豐縣西一里明成化中建)白芒渡(在玉山縣西四十里水勢洶湧渡者多溺今設官渡)
︹隄堰︺徐州隄(在玉山縣北明宣德間曡石為之長百餘丈)松沙港隄(在弋陽縣)
(西南明萬歷崇禎間屢築屢潰本朝康熙九年重修)汪村陂(在玉山縣北明宣德間知)
(縣林岱鑿山通水約十里導水入渠蕪田盡成沃壤)
︹陵墓︺︹漢︺李愔墓(在弋陽縣西雙窟嶺愔漢車騎將軍封赭亭侯)︹唐︺王貞白墓
(在廣豐縣治西一里墓側有祠)︹宋︺鄭驤墓(在玉山縣東)張叔夜墓(在廣豐縣)
(靈鷲山寶積院西葬衣冠處)王埭墓(在貴溪縣南舒山埭仕開德路安撫使金人入不屈)
(死)陳康伯墓(在弋陽縣南二十五里孝宗御書其碑曰旌忠顯德之碑)周執羔
墓(在弋陽縣北白馬山)韓元吉墓(在上饒縣東)汪應辰墓(在玉山縣北)
辛棄疾墓(在鉛山縣北)徐元杰墓(在上饒縣北十五里吉陽山)謝枋
得墓(在弋陽縣南二十五里玉亭鄉先葬京師文明門外其子定之奉柩歸葬於此)︹明︺渤
泥國王叔墓(在上饒縣南三里永樂十年進貢還國卒葬於此)鄧禺墓(在廣)
(豐縣)夏言墓(在上饒縣鳳凰峯)楊時喬墓(在上饒縣東桂子鋪)鄭以偉
墓(在上饒縣東五十里)
︹祠廟︺兩先生祠(在府舉東祀宋陳康伯汪應長)朱文公祠(在上饒縣南巖下明)
(成化中建本朝康熙十一年重建)謝文節祠(有二一在上饒縣疊山書院後一在弋陽)
(縣東二里祀宋謝枋得又有顯忠祠在貴溪縣東門内亦祀枋得配以部將張孝忠)張睢陽
祠(有二一在上饒縣治東一在鉛山縣南二十里)旌忠愍節祠(在玉山縣順成鄉舊)
(祀宋鄭驤張叔夜明正統時廣豐知縣鄧禺死難亦附祀焉)夏萝龍祠(在玉山縣南二)
(十里夢龍唐進士官至兵部尚書兄為太保由信安清湖徙居此兄弟能禦寇既没鄉人立祠祀之)
陸象山祠(在貴溪縣三峰山下祀宋儒陸九淵明初增祀其兄九韶九齡為三賢祠)葛
仙祠(在鉛山縣葛仙山祀吳葛元)辛稼軒祠(在鉛山縣南二十里宋辛棄疾嘗寓)
(居此既殁鄉人祀之謝枋得有記)忠節祠(在廣豐縣治西明景泰中建祀知縣鄧禺)楊
光翼廟(在上饒縣東光翼唐肅宗時信州刺史有惠愛州人立祠祀之)璩侯廟(在貴)
(溪縣南邑人璩瑗仕南唐為都虞候封西州侯貴溪與閩接境命瑗領兵屯戍民賴以安因立廟祀)
(之)威顯廟(在貴溪縣治南明統志祀南唐信州靜邊總轄使桂卿宋賜今額黃應龍謝枋)
(得皆有記)張抃廟(在鉛山縣治西抃唐封忠靖威顯靈佑應濟王)
︹寺觀︺景德寺(在上饒縣南宋景德中建本朝康熙年間修)茶山寺(在上饒縣北隅)
(唐建中有陸羽泉本朝康熙年間重建)證因寺(在玉山縣本白雲庵舊址本朝康熙年)
(間改建賜額證因)普安寺(在玉山縣治東南唐建)真如寺(在弋陽縣東一)
(里晉咸康中建)蓮塘寺(在弋陽縣西十里晉建明改修)青蓮寺(在貴溪縣治東唐建)
(舊名白衣本朝康熙年間改今名)鵝湖寺(在鉛山縣北十五里舊名仁夀院唐大義僧曾)
(卓錫於此宋賜額慈濟後以鵝湖山改今名)天王寺(在鉛山縣北一里唐建)博山
寺(在廣豐縣崇善鄉五代時建)三清觀(在玉山縣三清山)葛仙觀(在弋陽縣)
(東二十里搗藥山梁大同三年建)演法觀(在貴溪縣龍虎山漢張道陵修道處又先天觀)
(乾元觀繁禧觀佑聖觀北真觀真懿觀俱在龍虎山)洞元觀(在廣豐縣西隅元建)太上
清宫(在貴溪縣龍虎山漢天師張道陵後裔居之唐名真仙館宋大中祥符間改上清觀政和)
(中敕改上清正一宫元大德中賜名正一萬夀宫明洪武永樂中俱修本朝康熙二十二年)
(聖祖仁皇帝賜御書碧城及太真人府太上清宫扁額五十六年奉敕重修雍正九年)
(特發帑金遣官監修并建斗母閣乾隆三十一年賜御書真靈福地扁額)昭真
宫(在貴溪縣南三峰山右乃漢王表修煉之所)
︹名宦︺︹唐︺裴倩(聞喜人光庭子信州刺史勸民墾田二萬畝以治行賜金紫服)孫成(武水)
(人逖子代宗時爲信州刺史歲大旱發倉以賤直售民饑而不亡再期增戶五千優詔襃美)︹宋︺
鞠詠(開封人天聖時王欽若復相詠時爲諫官數睥睨其短欽若忌之出通判信州)李及
之(濮州人仁宗時知信州靈鷲山浮屠犯法者衆及之治其姦流數十人乃自劾朝廷嘉之釋不)
(問)榮宗範(任城人真宗時知鉛山縣詔罷縣募民採銅民散爲盜力請復故上嘉之)董
敦逸(吉州永豐人哲宗時知弋陽縣寶豐銅冶役卒多困於誘略有致死者敦逸推見本末縱)
(還鄉者數百人)沈畸(德清人蔡京興蘇州餞獄欲陷章綖兄弟遣開封尹李孝夀御史張茂直)
(鞫之株連至千百死者甚衆帝獨意其非辜遣畸及御史蕭服往代畸至蘇即日決釋無佐證者七)
(百人京大怒削畸三秩貶監信州酒税未幾卒)陳禾(鄞縣人遷右正言首劾童貫復劾黃經臣)
(論奏未終上拂衣起禾引上衣衣裾落上曰正言碎朕衣矣禾言陛下不惜碎衣臣豈惜碎首御史)
(盧航奏禾狂妄謫監信州酒税)張根(饒州德興人徽宗時條列茶鹽常平等利弊尋以花石綱)
(拘占漕舟官買一竹至費五十緡而多入諸臣之家根因力陳其㢢益忤權倖謫監信州酒税)蕭
振(温州人政和中調信州儀曹時方臘寇東南距信尤近守檄振攝貴溪弋陽二邑既而王師至)
(衢又檄振督軍餉振治辦無闕劉光世喜之欲以軍中俘馘授振爲賞振辭曰豈可不冒矢石而貪)
(人之功乎諸邑盜未息守復檄振如初振悉意區處許其自新賊多降者)潘良貴(金華人歷)
(主客郎欽宗問孰可秉鈞軸者良貴極言何㮚唐恪等不可用他日必誤社稷語徹於外當國者指)
(爲狂黜監信州汭口排岸)王德(通遠軍人建炎中劉光世遣平信州妖賊王念經行次饒州賊)
(劉文舜圍城德引兵誅之謂諸校曰念經聞吾宿留必不爲備倍道而趨一鼓擒之獻俘於朝)晏
敦復(臨川人紹興初以忤吕頣浩出知貴溪縣)葉禺(仙遊人紹興中知貴溪縣時詔行經)
(界郡議以上中下三等定田税禺請分爲九等守從之檄屬邑以貴溪爲式)程瑀(浮梁人再)
(知信州還拂和議復出信州會大水秦檜斥其奏謂同列曰堯之洪水不至如是瑀遂稱疾)趙
汝愚(餘干人孝宗時知信州)程迥(餘姚人孝宗時知上饒縣歲納租數萬石舊法加倍)
(又取斛面米迥力止絶之州郡督索經總錢甚急迥曰斯乃古之除陌錢也今三倍正賦民何以堪)
(反復言之當路)徐僑(義烏人淳熙中調上饒主簿始登朱熹之門熹稱其明白剛直命以毅名)
(齋)湯漢(安仁人淳祐中授上饒主簿江東轉運使趙希暨言漢今海内知名士豈得吏之州)
(縣詔循兩資差信州教授兼象山書院長)會從龍(晉江人開禧中知信州戍卒行掠境内從)
(龍寘之法)袁甫(鄞縣人嘉定中提點江東刑獄閩浙寇迫饒信調他州兵千人屯廣信為備行)
(部問民疾苦薦循良劾姦貪決滯獄創書院於貴溪之南祀先儒陸九淵歲大旱請緡錢以助賑恤)
(疫癘大作創藥院以療治之所活不可數計)趙逢龍(鄞縣人嘉定進士知信州性儉約日)
(具蔬食坐公署事至即面問決遣政務寬恕撫諭一以天理民彝為言吏民不忍欺尤究心荒政以)
(羨餘為平糶本)葉夢鼎(寕海人理宗時為信州軍事推官攝教事講荒政)唐震(會稽)
(人咸淳中江東大旱擢知信州奏減綱運米蠲其租賦令坊置一吏籍其戶勸富人分粟使坊吏主)
(給之吏有勞者輙為具奏復其身所活無算州有民庸童牧牛童逸而牧舍火其父訟庸者殺其子)
(投火中民自誣服震密物色之得童旁郡獄遂直)︹元︺布哷齊(世祖時授宣威將軍信州)
(路達嚕噶齊時江南初附布宣上意與民更始期年郡中大治布哷齊舊作孛蘭奚達嚕噶齊舊)
(作達魯花赤今俱改正)林興祖(羅源人至治中知鉛山州鉛山素多造偽鈔者豪民吳友)
(文為之魁民罹其害十餘年興祖至立賞募民首告獄具逮捕其黨二百餘人悉置之法政聲籍甚)
巴延布哈德濟(本衢州路達嚕噶齊至正十八年陳友諒遣賊黨王奉國等寇信州)
(巴延布哈德濟自衢引兵援焉糧竭矢盡氣不少衰軍民惟食草苗茶紙既盡括靴底煑食之又盡)
(掘鼠羅雀及殺老弱以食城陷力戰不勝遂自刎其步將蔡誠奮力巷戰死巴延布哈德濟舊作)
(伯顏不花的斤達嚕噶齊譯見前)蔣廣(巴延布哈德齊部將同守信州城破被執賊愛廣勇)
(敢使之降廣曰我愿為忠死不為降生汝等草中一盜耳吾豈屈汝乎賊怒磔廣於竿廣大罵而絶)
(守將大聖奴海魯丁同殉)于大本(密州人守信州拒賊不屈死又弋陽知州劉元謨亦力拒)
(死之)︹明︺徐仕宗(山陰人永樂中知貴溪縣縣圮於水仕宗重建縣治民困積逋奏免歲饑)
(捐俸倡賑任滿加秩通判留治縣事)鄧禺(樂昌人正統中知永豐縣賊葉宗留犯饒州都御史)
(張楷橔禺禦之兵潰或勸之走禺不可遂見執不屈死景泰中賜諡忠毅)吳澮(增城人天順中)
(知弋陽縣集諸生講學置義倉儲粟萬石抑鎮守中官使不得為虐自奉泊然一介不取成化中賜)
(敕奬勵)張昺(慈溪人成化中知鉛山縣性剛眀不惑有妖巫隱形為淫亂昺印其背立鞭死)
(山中有寡婦子傷於虎昺朱書戒城隍約五日内必驅虎伏辜虎如約至昺射之三中其首而死縣)
(稱神君)施仕(湖州人正德中廣信府吏目宸濠之難賊黨掠永豐欲從間道趨閩仕追至雙)
(山力戰被執不屈死之)徐申(崑山人嘉靖初知上饒縣境有銅鐵二山姦民時開採滋患申)
(力遏之俗佞神喜訟迪以教化俗爲之變)陳仕(黃岡人嘉靖間知弋陽縣時閩浙倭警客兵騷)
(動爲亂迫近鄰壤仕撫循既定請建縣城賴以保障)胡甲桂(崑山人崇禎末廣信府同知時)
(南昌袁州吉安俱失廣信止疲卒千人會黃道周以募兵至相議城守己而道周敗殁勢益孤甲桂)
(效死不去自經死本朝乾隆四十一年賜諡節愍)
︹本朝︺張鳳儀(錦州人順治初知廣信府兵燹之後實心撫循大兵入閩取道廣信鳳儀籌)
(畫供應不以煩民)郭永靜(奉天人順治初知上饒縣值金聲桓叛永靜綢繆措置民始得)
(安亂定後摉獲偽兵株連甚衆永靜詳察情偽全活甚多)譚瑄(嘉興人康熙中和弋陽縣時縣)
(經閩變瑄多方撫集開墾荒田數百頃治行稱最)潘士端(錦州人康熙中知鉛山縣時山)
(賊盤踞士端募死士授方略馘斬二百七十餘人生獲九人賊遂平)
︹人物︺︹唐︺吳武陵(信州人元和進士吳元濟叛武陵遺書曉之元濟不悟裴度東討韓愈爲)
(司馬武陵數因愈獻策決賊必亡太和初為太學博士後坐事流永州及北還大為裴度器遇始李)
(愬節度唐鄧武陸薦李景儉王湘健智沈敏可表以自副時號知人)︹宋︺沈邈(弋陽人慶歷初)
(為侍御史時吕夷簡罷相輔臣皆進官邈言今邊鄙屢警未聞廟堂謀折外侮而但無功進秩下何)
(勸焉又論夏竦隂交内侍外專機務終轉運使)鄭驤(玉山人元符進士知溧陽縣時議自建康)
(鑿渠導太湖以通大江將破數州民田調江浙十五州丁夫所費百萬計驤條析利病力止之通判)
(岢嵐軍改慶陽府地震秦隴金城六城壞自請董兵護築益機灘新堡六百步以控西夏擢京兆府)
(等路提舉常平驤按格為常平總目十卷頒之所部高宗初以直祕閣知同州兼沿河安撫使金將)
(婁宿犯同州驤遣兵據險擊之師失利金人乘機至城下城陷驤赴井死贈樞密院學士諡威愍)
陳康伯(弋陽人由太學正累拜平章事高宗稱其靜重明敏金兵至廬州朝臣咸遣家預避)
(康伯獨迎家入浙人恃以安金敗盟上降手詔散百官康伯焚之奏請親征尋敗敞於采石孝宗即)
(位封魯國公及薨配享孝宗廟庭)張運(貴溪人宣和進士高宗時為度支郎中陳綱運七弊)
(懲革十術改大理少卿明於治獄獄為之空寓居鄱鄱大饑運首發粟二千石振之請祠卒贈少師)
周執羔(弋陽人宣和進士歷治郡縣有古循吏風官至禮部尚書寶文閣學士劉孝榮言統)
(元歷差命執羔釐正撰歷議歷書五星測驗各一卷上之在經筵二年歸上稱其忠執羔立朝無朋)
(比勸孝宗辨忠邪納諫諍尤重請卹災平生手不釋卷尤通於易)申孝童(鉛山人紹興六)
(年潘達兵襲鉛山父俞年七十遇賊欲殺之世安年未冠引頸願代父死賊兩全之)汪應辰
(玉山人初名洋年十八舉紹興進士第一賜今名授鎮東軍簽判趙鼎為帥幕府事悉咨焉召為祕)
(書省正宇以論和議忤秦檜出判建州流轉嶺嶠十七年檜死始還朝進權戶部預建儲以議太上)
(尊號出外薦朱熹自代會朝廷謀蜀帥乃以敷文閣直學士為四川制置使知成都府治甚有聲除)
(吏部尚書在朝多革弊事中貴人皆側目應辰力求去出知平江府復被譖請祠歸剛方正直敢言)
(不避少從吕本中胡安國遊張栻吕祖謙深器許之卒諡文定)施師點(上饒人十歲通六經)
(弱冠遊太學尋授學職乾道中除給事中賜對上曰觀卿所奏公輔器也累除參知政事州郡上供)
(立歲終稽考法或請不待歲終先期行之師點追寢其議惓惓搜訪人才手書置夾袋中嘗謂諸子)
(曰人窮達有命不在巧圖忠孝乃吾事也卒贈光禄大夫)徐元杰(上饒人師事真德秀嘉熙)
(初歷校書郎論皇子竑當置後不合力請外累崇政殿說書時久不雨極論洪範天人感應之理及)
(古今遇災修省之實拜國子祭酒杜範入相延議軍國所言皆朝廷大政邊鄙遠慮每至宗社隱愛)
(處輒閣筆揮涕書就隨削稿暴卒諡忠愍)徐宗仁(永豐淳祐進士為國子監主簿開慶元)
(年伏闕上書言今通國之謂佚罰者不過丁大全袁玠之徒而首惡則董宋臣若誤國之罪不誅則)
(用兵之士不勇又極論邊事謂惠䙝而威不振累官權禮部尚書兼益王府贊讀衞益王走海上厓)
(山兵敗死焉)謝枋得(弋陽人寶祐進士對策極攻丞相董槐與宦官董宋臣五年彗星出)
(東方枋得考試建康摘賈似道政事為問且言兵必至國必亡漕使陸景思上其稿於似道追兩官)
(謫居興國軍宋亡元集賢學士程文海首薦不起尚書留夢炎又薦終不行福建行省參政魏天祐)
(強之而北即日絶粒至燕京問太后瀛國公所在慟哭而卒其世父徽明以特恩奏為當陽尉攝縣)
(事元兵奄至徽明戰死二子趨抱父屍亦死之)︹元︺陳受(信州人巴延布哈德濟知受有膂力)
(募為義兵尋戰敗為賊擒痛罵不屈賊焚殺之)︹明︺陳修(上饒人洪武初從平浙東授理官律)
(令悉本寬厚盡改元季苛政累遷濟南知府兵燹之後大加撫綏流亡復業召拜吏部尚書時選除)
(考課猶未畫一修詳考舊典參以時宜按地劇僻為設官繁簡凡庶司黜陟及課功覈實之法皆精)
(心籌畫銓法秩然)李奎(弋陽人永樂中舉於鄉擢御史廉勤多建白按蘇松諸府政嚴而明)
(去贓吏甚衆正統末以大理寺丞巡撫河南及京西四府奏蠲畿内軍需三之一免大名順德廣平)
(戶口鹽鈔發臨清倉以賑饑民民甚德焉進右少卿景泰元年命專撫畿輔諸府以疾歸)高明
(貴溪人景泰進士授御史諫内苑造龍舟劾尚書陳汝言罪成化時累遷南京右僉都御史討揚州)
(鹽寇盡平之就命理鹽課宿弊大釐上杭盜發奉命剿捕盜盡絶奏析上杭地置永定縣一方以靖)
婁諒(上饒人少從吳與弼遊景泰中舉於鄉除成都訓導尋告歸著書成日錄四十卷三禮訂)
(訛四十卷春秋本意十二篇其學以收放心為居敬之門以何思何慮勿忘勿助為居敬要旨王守)
(仁少時常受業於諒子忱傳父學從者甚衆)夏尚樸(永豐人正統初會試赴京見劉瑾亂)
(政歎曰時事如此尚可干進乎不試而歸六年成進士授南京禮部主事歲饑條上救荒數事嘉靖)
(時歷南京太僕寺少卿尚樸少師婁諒傳主敬之學後與魏校湛若水輩日相講習學者宗之著中)
(庸語及東巖文集)吕盛(永豐人由進士歷南京刑部郎中父喪廬墓白烏巢樹成化中旌表)
費瑄(鉛山人成化進士宏治時為兵部員外郎貴州巡撫謝昶總兵吳經等奏爛土苗反乞發)
(大軍征討命瑄及御史鄧庠往勘苗實無反狀撫定之劾昶經等罪官終貴州參議)費宏(鉛山)
(人成化中進士第一授修撰正德中累進戶部尚書武英殿大學士宸濠謀復護䘙宏不可倖臣錢)
(安等黨宸濠搆罷之世宗即位召入輔政持重識大體數勸帝革武宗弊政帝委任甚至尋復為張)
(璁桂萼搆罷再起承璁萼操切之後易以寬和朝士皆慕樂之卒贈太保諡文憲弟寀正德進士授)
(編修宸濠蓄異志屢以意屬寀寀隂折之宸濠賂中貴出内批勒致仕後起至禮部尚書卒諡文通)
姜綰(弋陽人成化進士宏治初擢南京御史劾中官蔣琮十事謫桂揚州判歷慶遠知府劇賊)
(韋七旋等數萬衆攻城綰堅守檄民兵夾擊破走之東蘭諸州蠻悉歸侵地總督劉大夏薦為右江)
(兵備副使土知府岑濬叛思恩綰合兵討之遂條二府形勢請以流官代土官從之遷河南按察使)
汪俊(弋陽人宏治六年會試第一授編修正德中與修孝宗實錄以不附劉瑾焦芳調南京員)
(外郎嘉靖初累遷禮部尚書時興獻王已加帝號桂萼復請稱皇考俊集廷臣上議爭之既又諭建)
(室奉先殿側俊復力爭不聽抗疏乞休俊行誼修潔立朝光明端介學宗洛閩人稱石潭先生隆慶)
(初贈少保諡文莊)汪偉(俊弟宏治進士授檢討以忤劉瑾調南京禮部主事瑾誅復官歷南)
(京祭酒武宗南巡率諸生請幸學不從江彬矯旨取玉硯偉曰獨有秀才時故硯可持去乃己嘉靖)
(初歷吏部侍郎數爭大禮尋為陳洸劾罷)吕翀(永豐人宏治進士為刑科給事中武宗初閣臣)
(劉健謝遷去位翀抗章乞留語侵劉瑾廷杖削籍後起雲南僉事遷四川副使修成都江堰以資灌)
(溉水利大興)詹軾(玉山人正德進士授行人諫武宗南巡杖死福王時追諡忠潔從父瀚以)
(進士為刑部主事亦以諫受杖嘉靖初爭大禮再受杖終刑部侍郎)夏言(貴溪人正德進士由)
(行人擢給事中世宗初覈親軍及京衞冗員汰三千二百人出按莊田悉奪還民產貧民盡復業會)
(帝銳意禮文言贊成二郊及配享諸議累進吏部尚書華蓋殿大學士後為嚴嵩所陷遂棄市隆慶)
(初復官諡文愍)徐九思(貴溪人嘉靖中鄉薦知句容縣為治於單赤務加恩而御豪猾特嚴)
(積九載遷工部主事歷郎中治張秋漕河築減水橋於沙灣遂為永利時趙文華以工部尚書視師)
(東南九思不出迎會遷高州知府文華修舊怨坐致仕)吕懷(永豐人嘉靖進士由庶吉士歷)
(官南京太僕少卿受業於湛若水有學行在師門與洪恒並稱)楊時喬(上饒人嘉靖進士授)
(主事隆慶初上時政要務中外傳誦萬歷時累南京太常卿請議建文帝諡祀死事諸臣晉吏部左)
(侍郎秉銓凡五年卒箧餘一敝裘同列賻襚以殮詔贈吏部尚書諡端潔)徐貞明(九思子隆)
(慶進士萬歷初為給事中上水利軍班二議皆下所司已而順天巡撫張國彥行之薊州永平豐潤)
(玉田皆有效乃進貞明尚寶少卿兼御史領墾田使未數月開水田三萬九千餘畝將大疏濬而奄)
(人勲戚之占間田為業者爭言不便竟諭停役貞明識敏才練慨然有經世志為浮議所撓論者惜)
(之)費曾謀(鉛山人少師宏裔崇禎末以鄉舉知通許縣纔四旬賊猝至曾謀召父老曰我)
(死若輩以城降可免屠戮北向再拜抱印投井死本朝乾隆四十一年賜諡忠烈)詹
兆恒(永豐人崇禎進士知甌寕縣多善政徵授南京御史福王時進大理寺丞阮大鉞起兆恒)
(力爭之己請告歸唐王召爲兵部左侍郎與黃道周協守廣信城破奔懷玉山聚衆數千人進攻衢)
(之開化縣兵敗戰死本朝乾隆四十一年賜諡忠烈)胡夢泰(鉛山人崇禎進士除)
(奉化知縣吏部會廷臣舉天下賢能有司十人夢泰與焉唐王時授兵科給事中奉使旋里本朝)
(順治三年城破與妻李氏同縊死乾隆四十一年賜諡節愍)
︹本朝︺周元(上饒人任雲南騰越副將吳三桂叛署元偽總兵不就退居永昌官兵至蜀與永昌)
(偽將軍田進學偽總兵李鍾秀同謀反正鍾秀舉兵北勝元與進學舉兵永昌恢復順寕府雲龍州)
(賊兵壓境衆寡不敵被執不屈遇害)
︹流寓︺︹唐︺吳勔(延陵人徙貴溪好學善文元和間爲水曹郎年四十即致仕讀書五面山學者)
(稱爲潛谷先生子武陵)陸羽(復州竟陵人拜太子文學徙太常寺太祝不就寓居信城北三)
(里自號東岡子性嗜茶環居多植茶因號茶山御史)︹宋︺曾幾(河南人高宗時請閒得崇道觀)
(復為廣西運判固辭僑居上饒)辛棄疾(歷城人罷秘閣修撰寓居鉛山縣期思渡之匏泉書)
(院後遂改名為稼軒書院)趙暘(鄭州人直龍圖閣以提點坑冶鑄錢行提舉江州太平觀來居)
(信州玉山智門寺)
︹列女︺︹宋︺舒氏二女(玉山人紹興中苗傅作亂二女被執將逼與俱乃佯許之行至崖側)
(執手投崖而死)盧孝孫妻郭氏(貴溪人侍郎郭元德女嫺禮教通詩書孝孫編次四)
(書集義叢稿如山郭博覽精究手抄類集功實半之)謝枋得母桂氏(弋陽人枋得逋)
(播婦與孫幽遠方處之泰然人問之曰義所當然也人稱為賢母枋得妻李氏美而慧通女訓諸書)
(事舅姑奉祭待賓皆有禮萬戶武良弼購捕之根及其家李攜二子匿貴溪山荆棘中採草木而食)
(兵至令曰不獲李氏屠而墟李曰豈可以我故累人遂就俘徙囚建康謂二子曰若幸生還善事吾)
(姑吾不得終養矣即自縊死)詹氏(鉛山人其夫以逋租匿去詹依其姊數年夫不歸姊議嫁)
(之泣曰夫以他去猶當守死況門戶事耶姊弗諒受聘婦赴水死)︹元︺程植妻王氏
(名靜婉餘干人歸植五載植疾篤與王訣曰吾父母老不得終養奈何王泣曰所不畢志以養無以)
(見夫子於地下夫殁事舅姑愈婉順至元中盜至將刃姑王以身翼始願代死盜義而兩釋焉)鄭
琪妻羅氏(名妙安弋陽人能闇誦列女傳琪同居百餘口羅執婦道無間言琪以軍功擢)
(鉛山州判至正末信州陷羅取所佩刀淬令銛琪問何為對曰萬一遇難為自全計耳已而兵至羅)
(自刎死)夀安妻楊氏(貴溪人至正中夀安監玉山縣寇逼信領兵拒之中流矢卒楊)
(聞之不食數日死)︹明︺樊靜妻葉氏(名淑慧貴溪人年十六歸樊五月而寡守節五)
(十年麻衣不去身初病目母欲療之曰未亡人亟死無憾何以療為遂喪明平時紡績養姑姑殁葬)
(祭如禮)楊仕榮妻倪氏(貴溪人榮病革倪截髮示之榮遂瞑目鄰嫗諷之他適倪)
(泣曰妾髮固在也背舅姑不孝棄孤不仁食言不信何以見吾夫於泉下聞者凛然)傅崗妻
祝氏(鉛山人崗殁姑欲奪而嫁之泣辭不可聘至祝佯為檢飾狀抱石赴水死是秋大旱知縣)
(張昺禱雨不應有以祝氏節義告者昺即具牲醴為文親詣死所奠之是夕大雨祝死節處水深莫)
(測後湧塞成洲俗呼為節婦洲)孫景雲妻鍾氏(浙之上虞人景雲知玉山縣宏治中)
(卒於官鍾哀悼迫切自縊以殉提學邵寶為之立亭記於石)汪芳妻劉氏(上饒人芳)
(病廢且貧甚謀更遣之劉泣曰妾命也敢以死從紡績以給夫正德中姚源賊至劉護芳不忍去賊)
(欲辱之不從斬芳首以脅之罵益厲遂遇害)鄭贄妻團氏(上饒人姚源賊至團度難)
(兼免使夫舁其姑先走自負子從之不及被執欲汚之紿求緩乃并其子俱赴水死)萬登妻
謝氏(弋陽人姚源賊攻寨投崖死)聞一貫妻危氏(名鳳英貴溪人正德中姚)
(源賊至被執不從殺其幼子脅之愈厲罵遂遇害同縣畢侃卿妻姚氏夫亡守節歷二十餘年避姚)
(源賊至九圳投水死)李鴻妻孫氏(名義姑玉山人流寇袁三剽掠孫與側室俱被執側)
(室有娠孫謂曰爾死如李宗何乃紿賊請以所藏金贖之賊許之既脱側室遂抱橋柱厲聲罵賊賊)
(怒磔之事聞旌表)施氏三烈婦(永豐人施廷翊妻王氏廷翔妻周氏廷栩妻吳氏嘉)
(靖中廣寇搜掠男子皆亡命去三婦扶其姑裴氏匿巖中被執各脱簪珥救姑賊釋姑驅婦行婦誓)
(不辱至雙塘王抱二歲兒先赴水死周吳相繼死賊憤亂槍刺之塘水盡赤萬歷中敕建三節坊)
李時育妻謝氏(鉛山人時育以貢試卒於場謝年十九翦髮入殮矢死不貳紡績以)
(養舅姑撫遺孤數年舅姑與子俱殁父母欲其改適遂投井死)潘肇薦妻夏氏(永豐)
(人夫亡無子父母欲易其志夏乃佯為擇吉裁衣而密製殮服屆期夜半自縊)鄭某妻徐
氏(名鳳英上饒人為兵所掠急以稚子邦祚授其弟曰為我視此去數武從馬上躍入龍潭碎身)
(而死)
︹本朝︺吳氏(名桂英廣豐人幼喪父母哀毁不欲生許字周天賜天賜逼女兄悔盟希得厚金吳)
(以禮無再受人聘縫衣投水而死)劉覲光妻李氏(鉛山人家貧麋粥奉舅姑自採)
(草食或終日枵腹覲光殁撫遺孤教以大義子嘗獲遺金令持還曰勿希非義物也)孫朝選
妻熊氏(上饒人年十八歸孫為廣西參將夫故扶柩歸歷洞庭鄱陽之險歸後家業蕩然父)
(兄逼奪其志破容翦髮訴官乃免同縣汪爌妻鄭氏姜雲錦妻劉氏張文壇妻鄭氏鄭養沛妻汪氏)
(紀其年妻管氏余瑾妻尤氏周作楫妻徐氏舒國鈞妻徐氏烈婦張廷鉅妻王氏均乾隆年間旌)
祝夢蘭妻毛氏(玉山人夫亡守節同縣程儔妻余氏蔡朝聘繼妻馬氏吳伯挺妻黃)
(氏王仲輝妻姚氏童明煥妻祝氏姜天祈妻徐氏吳憲麟妾丁氏葉良材妻周氏魏芳通妻余氏吳)
(欽厚妻羅氏潘祖球妻鄭氏均乾隆年間旌)葉士樽妻劉氏(廣豐人夫亡守節同)
(縣紀微洙妻湯氏徐齡妻鄭氏紀鏘元妻俞氏俞振妻劉氏劉介祈妻俞氏鄭潤妻俞氏王廷獻妻)
(鐵氏葉士貴妻方氏劉&KR1420;妻周氏劉勲妻王氏吕衞圻妻陳氏劉翼培妻傅氏紀壤酬妻王氏陳景)
(唐妻范氏程士行妻周氏陳岐妻解氏劉圻妻張氏劉舟楫妻鄧氏江松來妻劉氏聶道偉妻戴氏)
(解文焯妻陳氏吕徵妻周氏朱之璘妻周氏俞鴻昌妻張氏謝高妻周氏何世球妻吳氏徐衮煥妻)
(俞氏傅大坦妻徐氏程毓秀妻劉氏蔣朝鏜妻吕氏夏永康妻蔣氏王式穀妻劉氏夏汝器妻鄭氏)
(毛在高妻王氏王克玟妻劉氏烈婦周夢悦妻吕氏貞女潘人珴未婚妻徐氏均乾隆年間旌)
任廷樑妻江氏(鉛山人夫亡無子艱難苦節四十九年事繼姑以孝聞同縣江大斌)
(妻李氏諸遠妻張氏祝如栢妻李氏詹光燾妻祝氏彭大機妻劉氏烈婦傅上達妻林氏江秀里妻)
(顔氏林科生妻楊氏均乾隆年間旌)黃大用妻萬氏(弋陽人年十六適黃生子)
(甫一齡夫亡撫孤守節同縣吕恩明妻范氏吕成錦妻王氏葉之軫妻周氏謝大紳妻畢氏吳存仁)
(妻趙氏張琮妻倪氏吳呈鸞妻汪氏翁漯妻吳氏均乾隆年間旌)詹接濟妻曾氏
(貴溪人年二十一夫亡毁容誓死姑鄒老病侍養極謹同縣童師賢妻夏氏毛文錦妻李氏璩曡妻)
(徐氏江衡妻張氏蔡元焜妻張氏何三奇妻陳氏江繩妻徐氏黃廷材妻蔡氏裴宗雲妻吳氏江鴻)
(儒妻許氏徐迪玉妻詹氏徐天培妻吳氏王元資妻桂氏邵惠蒲妻周氏翁天華妻董氏程道遠妻)
(張氏陳其韜妻黃氏楊映桂妻潘氏顏良德妻李氏童能賦妻周氏童碧光妻周氏黃子弼妻張氏)
(璩曰照妻王氏毛偶蓮妻蔡氏江蒸之妻曾氏方名得妻嚴氏楊淸士妻徐氏周蒲楩妻璩氏徐益)
(思妻劉氏楊子讓妻江氏方成之妻朱氏江廉孫妻吳氏魯兆魁妻李氏江一鵬妻朱氏李尚彩妻)
(蔣氏方忠文妻徐氏方鼎新妻江氏徐岸若妻楊氏聶綸文妻林氏熊日輝妻鄧氏張誥妻劉氏桂)
(游妻錢氏璩如鏡妻黃氏熊林妻鄧氏陳澄妻龔氏童祥衍妻徐氏汪西來妻楊氏吳士傑妻夏氏)
(黃應科妻劉氏侯宗遠妻李氏烈婦傅護妻薛氏徐敬典妻蔣氏烈女席廉思未婚妻項氏蕭定南)
(未婚妻龔氏均乾隆年間旌)童惠妻陳氏(興安人夫亡守節與同縣藍璧崑妻倪氏)
(均乾隆年間旌)鄭飛鶚妻羅氏(上饒人夫亡守節同縣汪福遠妻劉氏楊永傑)
(妻葉氏楊永偉妻林氏徐熊飛妻丁氏盧澍妻陳氏翁象鵬妻郭氏均嘉慶年間旌)雷德
脩妻周氏(玉山人夫亡守節同縣吳士仰妻蘇氏吳永發妻周氏邱貴山妻譚氏吳文鏡)
(妻顔氏吳文瑶妻郭氏均嘉慶年間旌)許蜚龍妻李氏(弋陽人夫亡守節同縣江)
(文龍妻桂氏汪之貞妻李氏徐雲紅妻舒氏嚴俊妻方氏吳檠妻蒲氏余添賜妻汪氏均嘉慶年間)
(旌)單映藻妻夏氏(貴溪人夫亡守節同縣蔡守盈妻璩氏彭尚禄妻江氏毛炯妻)
(王氏徐天繡妻符氏烈女徐一經未婚妻潘氏黃步香妻彭氏毛綱妻余氏汪逢堯妻程氏葛維淳)
(妻夏氏朱化宣妻蔡氏應養先妻張氏毛上翔妻童氏張懋明妻林氏蔡韶暉妻王氏蔡調暉妻江)
(氏劉贊臣妻汪氏劉漢成妻鄭氏余含彥妻廖氏徐明開妻祝氏均嘉慶年間旌)潘乾學
妻許氏(鉛山人夫亡守節同縣劉宗尚妻徐氏周為梯妻楊氏祝之鑣妻夏氏祝之鍑妻傅)
(氏費徽昭妻張氏任光陵妻林氏胡師李妻貢氏吳家鏻妻程氏張蕙櫺妻詹氏周昇健妻楊氏烈)
(婦王兆松妻彭氏均嘉慶年間旌)劉文鴻妻葉氏(廣豐人夫亡守節同縣俞錡妾)
(徐氏余氏張紹緒妻劉氏祝仰洙妻周氏潘學淵妻朱氏徐士枚妻王氏徐瑞杭妻夏氏夏大汌妻)
(周氏周孟䥓妻俞氏程遇曾妻汪氏徐璈山妻吕氏張汝棠妻徐氏周維岸妻俞氏徐詩昌妻胡氏)
(周型妻王氏俞馭侖妻柴氏程曰增妻劉氏蔣朝緗妻周氏郭正英妻胡氏劉德聚妻郭氏徐延淇)
(妻夏氏潘德錦妻俞氏潘紀玷妻俞氏王洪聲妻蔣氏沈立䄉妻周氏潘必蘭妻葉氏潘必苕妻周)
(氏潘紀聰妻徐氏均嘉慶年間旌)張曰安妻周氏(興安人夫亡守節同縣方之洛)
(妻鄭氏均嘉慶年間旌)
︹仙釋︺︹漢︺張道陵(留侯九世孫建武時生於天目山永平時拜江州令棄官隱洛陽北邙山)
(章帝和帝累召不就杖策遊龍虎山修煉道成入蜀居陽平山永夀時遷渠亭山出其經籙印劍授)
(子衡使世世相傳乃於南隆雲臺峰乘雲上昇是爲漢天師第一世衡傳子魯魯傳子盛盛復居龍)
(虎山元世祖賜三十六世天師宗潢號曰靈應沖和真人大德中加授嗣天師與材為正一教主兼)
(領三山符籙至今世襲)︹宋︺徐若渾(上饒人政和中命林靈素講道寶籙宫士大夫咸會)
(徐越次起曰傾河之辯貴當於理終日不言貴會於道林曰子所學者何道徐曰孝於親忠於君居)
(仁由義調喜怒正好惡安時處順樂天知命如是而己詔授以爵不受隱玉虛之西不知所終)王
道堅(貴溪人政和中赴闕館於太乙宫徽宗訪以修煉之術奏曰清靜無為軒黃所以致治多)
(欲求仙漢武所以罔功修煉非天子之事時徽宗預知國當有厄命禳之對曰修德可以回天禬禳)
(之說不敢誤國請還山)︹元︺張與材(道陵三十八世孫襲掌道教時潮囓鹽官海鹽兩州)
(為患特甚與材以術治之一夕大雷電以震明日見有物魚首龜形者磔於水裔潮患遂息)張
留孫(貴溪人少入龍虎山為道士有相者曰神仙宰相也至元十三年從天師張宗演入朝留)
(侍闕下世祖嘗親祠幄殿忽風雨暴至衆駭懼留孫禱之立止昭睿順聖皇后得危疾召留孫請禱)
(既而后夢有朱衣長髯從甲士導朱輦白獸行草間者覺而異之以問留孫對曰甲士導輦獸者臣)
(所佩法籙中將吏也朱衣長髯者漢祖天師也行草間者春時也疾其及春而瘳乎后命取所事畫)
(像以進果夢中所見者)
︹本朝︺覺浪(名道盛柘浦張氏子因見瑞巖識公遂求薙棲夢華山後至天界毘盧閣休夏忽命)
(移錫禪堂停午書偈擲筆而逝)
︹土產︺鐡(唐書地理志上饒有鐵寰宇記上饒縣有鐵山通志玉山貴溪弋陽三縣皆有鐵久罷惟)
(上饒永樂鄉場尚存)鉛(唐書地理志上饒有鉛寰宇記鉛山縣有鉛山郡志鉛山縣招善鄉有楊)
(梅山場今罷採)青碌(寰宇記鉛山縣出)綿(元和志信州貢綿)藤紙(元和志信州貢)
(藤紙府志上饒縣有黃白表紙亦有連四紙俱不甚佳又鉛山貴溪二縣有白錄紙煮竹絲為之鉛)
(山者佳又有高簾紙俗名蓬紙又玉山縣東北鄉有楮皮紙今廣豐東鄉亦有之其楮皮出自湖廣)
葛粉(唐書地理志信州土貢省志各縣出)茶(省志七邑俱產)瓷器(明統志弋陽縣出省)
(志弋陽縣湖西馬坑窰皆以陶器爲業郡邑多資之按舊志載唐書地理志上饒有金弋陽玉山)
(有銀又上饒有銅今俱無謹附記)
前總纂官(臣)許應藻恭纂輯
提調官(臣)張日章恭覆輯
校對官(臣)賀式韓恭校
校對官(臣)宗稷辰恭覆校
