大清一統志
貴州統部(在京師西南七千六百四十里東西距一千九十里南北距七百七十里東至湖)
(南晃州廳界五百四十里西至雲南曲靖府霑益州界五百五十里南至廣西慶遠府南丹州界二)
(百二十里北至四川重慶府綦江縣界五百五十里東南至廣西柳州府懷遠縣界三百五十里西)
(南至雲南曲靖府平彝縣界五百三十里東北至湖南永綏廳界五百二十里西北至雲南東川府)
(會澤縣界五百六十里)
︹分野︺天文井鬼翼軫分野鶉首鶉尾之次(漢書地理志秦地於)
(天官東井輿鬼之分野也西南有牂牁宜屬焉楚地翼軫之分野也今之武陵楚分也唐書地理志)
(劒南道漢牂牁之地總為鶉首分江南道夷播思費溱為鶉尾分清類天文分野之書井鬼分鶉首)
(之次翼軫分鶉尾之次)
︹建置沿革︺禹貢荆梁二州徼外商周為鬼方地戰國
屬楚為黔中地兼為夜郎且蘭諸國(史記西南夷列傳注正義)
(曰今瀘州南大江南岸本夜郎國水經注豚水東逕且蘭縣謂之牂牁水水廣數里縣臨江上故且)
(蘭國也)秦屬黔中郡漢初為南夷地元鼎六年開置
牂牁郡(史記西南夷傳已平頭蘭遂平南夷為牂牁郡正義曰崔浩云牂牁繫船杙也常氏)
(華陽國志云莊蹻伐夜郎軍至且蘭椓船於岸而步戰既滅夜郎以且蘭有椓船牁處乃改其名為)
(牂牁漢書地理志牂牁郡元鼎六年開縣十七水經汪且蘭縣故且蘭侯國也一名頭蘭牂牁郡治)
(也牂牁江中兩山名左思吳都賦云吐浪牂牁者也元和志費州播州漢置牂牁郡按牂牁史記)
(正義崔常兩說與水經注義各不同未知孰是史記後漢書作牂牁漢書水經注作牂柯元和志作)
(䍧牁)兼為武陵郡地元封五年屬荆益二州刺史(漢書)
(地理志武陵郡屬荆州牂牁郡屬益州)後漢因之三國分屬吳蜀漢
晉分屬荆益寕三州後屬荆寕二州(晉書地理志荆州武陵郡)
(益州牂牁郡寕州興古郡宋書州郡志晉太安二年寕州增牂牁郡)宋屬寕郢二州
(宋書州郡志寕州刺史領郡牂牁太守興古太守孝武孝建元年分荆州之武陵立郢州武陵太守)
(領縣酉陽長黚陽長)齊梁因之陳屬武州(陳書文帝紀天嘉元年分荆州置武)
(州治武陵郡)兼屬蠻獠(元和志夷州本徼外蠻夷地自漢至陳並屬牂牁郡歷代恃險)
(多不賓附按通典隋書寕州至梁末為西爨蠻所據則牂牁興古二郡此時蓋已入蠻)周置
費州(舊唐書地理志費州漢牂牁郡地久不臣附周宣政元年信州總管龍門公裕招慰生獠)
(王元殊多質等歸國乃置費州)隋初屬庸州牂州費州後改州為
郡屬梁州刺史(舊唐書地理志費州隋黔安郡之涪川縣播州隋牂牁郡之牂牁縣)
(思州隋巴東郡之務川縣夷州隋明陽郡之綏陽縣)大業末入於蠻(通典牂牁巨帥)
(姓謝氏舊臣中國代為本土牧守隋末大亂遂絶)唐武德初復開置諸州
(唐書地理志武德二年以隋明陽郡之信安縣置義州三年以牂牁蠻地置建安縣為牂州牂牁蠻)
(别部置平蠻縣為充州四年以蠻地置矩州隋巴東郡之務川縣置務州又以務州之安夷縣置夷)
(州改牂州為牁州後仍改牁州為牂州五年改義州為智州貞觀元年廢夷州三年以東謝蠻地置)
(都尚縣為應州以南謝蠻地置石牛縣為南夀州以西趙蠻地置明州四年改務州為思州南夀州)
(為莊州以思州之涪川縣開南蠻置費州黔州之都上縣開南蠻置夷州)貞觀元年屬
江南道四年屬黔州都督府(元和志貞觀四年於黔州置都督府總施)
(業辰智牂充務應莊九州按舊唐書地理志武德四年置黔州都督府今考通典諸書武德七年)
(改諸總管府為都督府則黔州都督之置當依元和志為是施業辰三州俱在今湖北湖南省境)
十一年置莊州都督府以黔州都督府諸州來屬
(舊唐書地理志黔州都督府貞觀十一年督思辰施牢費夷巫應播充莊牂炎池矩十五州其年罷)
(都督府置莊州都督府寰宇記莊州天授三年升為都督府統三十六州按唐書志貞觀九年於)
(隋牂牁郡之牂牁縣置恭水縣為郎州十一年廢郎州及恭水縣改智州為牢州徙治義泉縣又徙)
(夷州於綏陽縣十三年以牂牁地復置恭水縣為播州十六年廢牢州開山洞置榮懿縣為溱州夜)
(郎縣為珍州寰宇記貞觀十七年廓闢邊夷置播川鎮後以鎮為珍州長安四年改舞州開元十三)
(年又改鶴州十四年復為珍州今考新舊唐志元和志改舞州鶴州者奬州也寰宇記疑誤又按莊)
(州置都督之年及所統州數寰宇記與舊唐志不合今以舊唐志為正)景龍四年罷
莊州都督府置播州都督府先天二年罷播州都
督府復以諸州屬黔州都督府(舊唐書地理志播州都督先天二年)
(廢復以黔州為都督天寶元年改黔州為黔中郡依舊都督施夷播思費奬珍溱商九州又領充明)
(勞羲福建邦炎清莊峩蠻牂鼓儒琳鸞令那暉郝總敦侯免牁契稜添普寕功亮茷龍延訓鄉雙整)
(懸撫次水矩思源逸殷南平勲姜龍小等五十小州皆羈縻寄治山谷按唐書志鼓作建作犍)
(邦作䢴儒作濡郝作都侯作候免作晃契作樊茷龍作茂龍鄉作卿雙作雙城撫次水作撫水龍作)
(襲又有應蒍寶鴻四州無牁州其諸州所治多不知所在)開元二十一年屬黔
中道採訪使天寶元年改諸州為郡(舊唐書地理志夷州天寶)
(元年改為義泉郡播州改為播川郡思州改為安夷郡費州改為涪川郡溱州改為溱溪郡珍州改)
(為夜郎郡)乾元元年仍改諸郡為州大順元年屬武泰
軍節度使(唐書方鎮表大歷十二年置黔州經略招討觀察使領夷思費播溱珍等州大)
(順元年賜黔州觀察使號武泰軍節度使)五代時復為蠻地(文獻通考夜郎國唐)
(置費珍莊炎播郎牂夷等州唐末王建據西川由是不通中國後唐天成二年牂牁清州刺史宋朝)
(化等一百五十人來朝孟知祥據蜀復不通朝貢明統志普安州蒙氏時為南詔東鄙播州唐末沒)
(於夷溱州五代時淪於蠻黎平府五代時思州田氏據其地)宋初為羈縻地(宋史)
(西南溪洞諸蠻傳乾德三年珍州刺史田景遷内附開寶元年景遷言本州連歲災沴乞改為高州)
(從之太平興國三年夷州蠻任朗政等來貢淳化五年費州來貢)熙寕後置州屬
夔州路轉運使(宋史地理志夔州路南平軍溱溪砦本羈縻溱州熙寕七年招納置)
(榮懿等砦隸恭州後隸南平軍大觀二年别置溱州及溱溪夜郎兩縣宣和二年廢州及縣以溱溪)
(砦為名隸南平軍珍州唐末沒於夷大觀二年大駱解上下族帥獻其地復建為珍州綏陽本羈縻)
(夷州大觀三年酋長獻其地建為承州領綏陽都上義泉安夷洋川五縣宣和三年廢州及都上等)
(縣以綏陽縣隸珍州播州大觀二年南平夷人楊文貴等獻其地建為州領播川琅川帶水三縣宣)
(和三年廢其城隸南平軍端平三年復以白錦堡為播州三縣仍廢嘉熙三年復設播州充安撫使)
(咸淳末以珍州來屬又遵義砦大觀二年播州楊文貴獻其地建遵義軍及遵義縣宣和三年廢州)
(及縣以遵義砦為名隸珍州開禧三年升軍嘉定十一年復為砦思州政和八年建領務川邛水安)
(夷三縣宣和四年廢州為務川城邛水安夷二縣皆作堡隸黔州紹興元年復為思州務川安夷邛)
(水並復)元置思州宣慰司播州宣慰司八番宣慰司
順元宣撫司新添葛蠻安撫司貴州宣慰司並屬
湖廣等處行中書省(元史地理志湖廣等處行中書省八番順元蠻夷官管番)
(民總管順元等路軍民安撫司思州軍民安撫司播州軍民安撫司新添葛蠻安撫司又世祖紀至)
(元十八年勅鎮遠隸潭州行省二十一年改思播二州隸順元路宣撫司二十二年以荆湖行省所)
(隸八番羅甸隸四川行省二十六年以八番羅甸隸湖廣行省二十八年以湖廣行省八番羅甸司)
(復隸四川行省割八番洞蠻自四川隸湖廣行省)普安路普定路屬雲南
等處行中書省烏撒宣慰司都雲定雲安撫司屬
四川等處行中書省明洪武初仍分屬湖廣四川
雲南十五年置貴州都指揮使司永樂十一年置
貴州等處承宣布政使司(明實錄永樂十一年以思州二十二長官司分)
(設思州新化黎平石阡四府思南十七長官司分設思南鎮遠銅仁烏羅四府而於貴州設貴州等)
(處承宣布政使司以總八府仍與貴州都司同管貴州宣慰司十三年改普安安撫司為普安州隸)
(布政司宣德九年并新化府入黎平府正統三年革烏羅府隸銅仁思南二府又改貴州金筑安撫)
(司井鎮寕州永寕州安順州俱隸貴州布政司成化十二年設程番府宏治七年設都勻府隆慶三)
(年更名程番府為貴陽府萬歷二十九年分播地為二郡以關為界關内屬川曰遵義關外屬黔曰)
(平越其二府與貴陽府俱加軍民二字以便兼攝三十年升安順州為安順軍民府)
本朝因之為貴州省領貴陽安順平越都勻鎮遠思
南石阡思州銅仁黎平十府康熙四年增置黔西
府(以宣慰司之水西城置)平遠府(以水西宣慰司之比喇壩置)大定府(以水)
(西宣慰司之大方城置)改烏撒軍民府為威寕府來隸(舊隸四川)
(布政司至是改名來隸)二十三年罷黔西平遠二府(俱改為州隸大)
(定府)二十六年罷貴州都指揮使司又罷大定府(改為)
(州與平遠黔西二州俱隸威寕府)雍正五年增置南籠府(舊置南籠通判)
(於安籠所為南籠廳至是改為府以安順府所屬普安州及安南普安二縣并新設永豐州隸焉)
七年以遵義府來隸(舊隸四川至是來隸)仍置大定府罷威
寕府(為州隸大定府)乾隆四十一年置仁懷直隸廳(罷遵義通)
(判即其所駐仁懷舊縣地為仁懷直隸廳)嘉慶二年改南籠府為興義
府(以所屬永豐州改為貞豐州三年以普安州屬黃草壩地置興義縣)改銅仁府屬
之松桃同知為松桃直隸廳三年改平越府為平
越直隸州(罷平越縣以黃平州改隸鎮遠府)十四年升興義府屬
之普安州為普安直隸州十六年改為直隸廳共
領府十二直隸州一直隸廳三
貴陽府安順府都勻府鎮遠府思南
府石阡府思州府銅仁府黎平府
大定府興義府遵義府平越直隸州
松桃直隸廳普安直隸廳仁懷直隸廳
︹形勢︺居天下之西南東阻五溪西控六詔南連百粤
北距三巴(舊志)上則盤江旋繞下則㵲溪順流(沈思充志)
關雄虎踞路繞羊腸(衞既齊志)窮地之險極天之峻一
人荷戟萬夫趦趄(周廷用記)坤位雄都邊陲厄塞滇楚
鎖鑰蜀粵藩屏(舊志)
︹文職官︺
雲貴總督(管轄雲南貴州兩省駐雲南省城)
巡撫(駐貴陽府)
提督學政(駐貴陽府)
布政使司布政使經歷(舊有照磨乾隆十四年裁)庫大使(豐濟)
按察使司按察使照磨司獄
糧驛道(兼貴平石等處巡道事駐貴陽府)
分巡貴西兵備道(駐威寕州舊駐安順府乾隆十七年改駐)
分巡貴東兵備道(駐古州)
貴陽府知府同知(駐長寨舊有通判乾隆三十五年裁)府學教授
訓導經歷(舊有司獄嘉慶二年裁以經歷兼管)知州三員(開定)
(番廣順)州判二員(定番一駐大塘一駐羅斛羅斛州判原屬興義府之貞豐州乾)
(隆十四年改隸)州學學正三員訓導三員吏目三
員知縣四員(貴筑貴定龍里修文貴筑舊有縣丞嘉慶二年裁)縣學
教諭四員訓導四員典史四員巡檢(修文)
(縣札佐司乾隆十五年設)
安順府知府同知(駐郎岱)通判(駐歸化營)府學教授
訓導經歷(駐舊安順州)知州二員(永寕鎮寕)州學學正
二員訓導二員吏目二員知縣三員(普定)
(清鎮安平)縣學教諭三員訓導三員典史三員
巡檢二員(安順府羊場塘乾隆二十年設永寕州慕役司嘉慶三年設)
都勻府知府理苗同知(駐八寨)理苗通判二員(一駐)
(丹江一駐都江)府學教授訓導經歷知州二員
(麻哈獨山)州同(獨山駐三角&KR0749;)州學學正二員訓導二員
吏目二員知縣三員(都勻清平荔波)縣丞二員(清平)
(駐凱里荔波駐方村)縣學教諭二員訓導三員典史
三員
鎮遠府知府理苗同知(駐台拱)理苗通判(駐清江)府
學教授訓導經歷知州(黃平舊隸平越府嘉慶三年改)
(隸)州學學正訓導吏目知縣三員(鎮遠施秉)
(天柱)縣丞三員(鎮遠駐邛水司施秉駐舊縣天柱駐柳霽)縣學教諭三
員訓導三員主簿(鎮遠縣四十八溪嘉慶二年設)典史三
員巡檢二員(天柱縣遠口司黃平州舊州)
思南府知府府學教授訓導經歷知縣
(營嘉慶二年移駐)
黎平府知府同知(駐古州)通判(駐下江乾隆三十五年設)府學
教授訓導經歷照磨(駐古州)知縣三員(開泰)
(錦屏永從)縣丞二員(開泰駐朗洞永從駐丙妹)縣學教諭三員
訓導三員典史三員長官司吏目(潭溪舊有洪州)
(吏目乾隆三十五年裁)
大定府知府通判(駐水城)府學教授訓導經
歷照磨(乾隆四十三年設舊有司獄乾隆二十六年裁)知州三員(平遠)
(黔西威寕)州學學正三員訓導三員吏目三員
知縣(畢節)縣學教諭訓導典史巡檢(威寕)
(州得勝坡)
興義府知府(舊為南籠府嘉慶二年改今名)府學教授訓導
經歷知州(貞豐舊名永豐嘉慶二年改今名舊有普安知州嘉慶十四年升為)
(直隸州)州同(駐冊亨舊設羅斛州判一員乾隆十四年改隸貴陽府之定番州又舊有)
(普安州黃草壩州判一員嘉慶三年裁)州學學正吏目知縣
三員(舊設普安安南二員嘉慶三年增設興義一員)縣丞(普安駐新城)縣學
教諭二員(普安安南)訓導三員典史三員巡檢
(興義縣捧鮓舊有普安縣新城巡檢一員乾隆二十年裁)
遵義府知府(舊有通判乾隆四十一年裁)府學教授訓導
經歷知州(正安)州學學正訓導吏目知
縣四員(遵義桐梓綏陽仁懷)縣學教諭四員訓導三員
(仁懷縣舊有訓導乾隆四十一年裁)典史四員
平越直隸州知州(舊為平越府嘉慶三年改為直隸州)州學學正
訓導吏目知縣三員(甕安湄潭餘慶舊有黃平知州嘉慶三年)
(改隸鎮遠府舊有平越知縣嘉慶三年裁)縣學教諭三員訓導三
員典史三員
松桃直隸廳同知(舊為松桃同知隸銅仁府嘉慶二年改為直隸廳)廳學
訓導(嘉慶二年設)經歷(嘉慶二年設)
普安直隸廳同知(舊為普安州屬興義府嘉慶十四年升為直隸州十六年改為)
(直隸廳)廳學學正(嘉慶十六年設)照磨(嘉慶十六年設)驛丞(亦資孔驛)
仁懷直隸廳同知(舊為仁懷通判隸遵義府乾隆四十一年改為直隸廳)廳
學訓導(乾隆四十一年設)照磨(乾隆四十一年設)
︹武職官︺
撫標(左右二營)參將(中軍兼左營)遊擊(右營)守備二員千總
四員把總七員(舊設八員嘉慶七年裁一員)經制外委十
員(舊設十一員嘉慶七年裁一員)額外外委十一員(舊設十二員嘉慶七)
(年裁一員)
提督(駐安順府)參將(營兼左營)遊擊二員(右營前營舊有後營遊擊嘉慶)
(三年裁)守備三員(舊設四員嘉慶三年裁一員)千總六員(舊設八員)
(嘉慶三年裁二員)把總十二員(舊設十六員嘉慶三年裁四員)經制外
三員(二駐本營一防滚縱汛)千總六員(五駐本營一防滚縱汛)把總
十二員(十駐本營二分防王嶺都江二汛)經制外委十八員(十六)
(駐本營二分防滚縱八匡二汛)額外外委十二員
鎮遠鎮總兵官(駐鎮遠府)遊擊二員(中營駐府城左營防八弓汛)都
司(右營)守備三員(一駐本營二分防玉屏勝秉二汛)千總五員(三駐)
(本營二分防思州施秉二汛舊設六員嘉慶七年裁一員)把總十二員(六駐本營)
(六分防玉屏青谿八弓梁上勝秉新城各汛)經制外委十四員(六駐本營)
(八分防玉屏青谿思州八弓瓦砦梁上勝秉施秉各汛舊設十五員嘉慶七年裁一員)額
外外委十一員(舊設十二員嘉慶七年裁一員)
威寕鎮總兵官(駐威寕州)遊擊(中營)都司(右營)守備二員
千總四員(二駐本營二分防得勝瓦渣河二汛)把總八員(二駐本營六分)
(防艾家坪水槽鋪黑章菩薩塘天生橋可渡橋各汛)經制外委十二員(六駐)
(本營六分防瓦渣河艾家坪四鋪菩薩塘長勝砦稻田壩各汛)額外外委九員
以上安義等四鎮均聽巡撫提督節制
定廣協副將(駐定番州)都司(中營)守備(右營防大塘營汛)千總四
員(二駐本營二分防斷杉樹羅斛二汛)把總八員(二駐本營二防大塘營汛四分)
(防威遠明通關方番新司龍里縣各汛)經制外委七員(三駐本營二防大塘)
(營汛二分防龍里縣羅斛二汛)額外外委四員
大定協副將(駐大定府)都司(左營)守備(右營)千總三員(二駐本營)
(一防龍場汛舊設四員嘉慶三年裁一員)把總七員(舊設八員嘉慶三年裁一員)
經制外委七員(六駐本營一防隴已倉汛)額外外委四員
平遠協副將(駐平遠州)都司(左營)守備(右營)千總四員(三駐本營)
(一防安莊汛)把總八員(四駐本營四分防定南以箇黑胯歸集各汛)經制
外委六員(二駐本營四分防安莊熊家場務卜額蜡箐簸箕河各汛)額外外
委四員
遵義協副將(駐遵義府)都司(中營)守備(右營)千總三員(二駐本營)
(一防桐梓縣汛舊設四員嘉慶三年裁一員)把總七員(四駐本營三分防正安州)
(松坎綏陽縣各汛舊設八員嘉慶七年裁一員)經制外委七員額外
外委五員
長寨營參將(駐長寨)守備二員(一駐本營一防廣順州汛舊設一員嘉慶)
(五年增一員)千總二員(分防廣順州壩陽二汛)把總四員(一駐本營)
(三分防宗角羊角筒筍各汛)經制外委六員(二防廣順州汛四分防焦山舊)
(州苟場山京各汛舊設四員嘉慶五年增二員)額外外委三員(分防打壤羊城)
(&KR0749;者貢各汛)
貴陽營遊擊(駐貴陽府)守備千總二員把總四員
(二駐本營二分防清鎮縣開州二汛)經制外委六員(五駐本營一防修文縣汛)
額外外委五員(四駐本營一防清鎮縣汛)
黔西營遊擊(駐黔西州舊為黔西協設副將都司守備各一員千總四員把總八員經)
(制外委七員額外外委五員嘉慶三年改為營裁副將都司及千總二員把總四員經制外委)
(一員額外外委三員設遊擊)守備千總二員(一駐本營一防鎮西汛)
把總四員(一駐本營三分防沙土沙溪石革閙各汛)經制外委六員
(二駐本營四分防黃沙渡六廣西溪鴨池各汛)額外外委二員
歸化營遊擊(駐歸化城)守備(防宗地汛)千總二員(分防擺頂擺羅二汛)
把總四員(二駐本營二分防克坐克孟二汛)經制外委四員(一駐)
(本營三分防宗地鼠場河牛場各汛)額外外委三員
安順營都司(駐安順府)守備(防舊州汛)千總二員(一駐本營一防安平)
(縣汛)把總四員(二駐本營二分防舊州白老虎二汛)經制外委五員
(三駐本營二防舊州汛)額外外委二員(一駐本營一防安平縣汛)
新添營都司(駐貴定縣)千總二員(一駐本營一防平伐汛)把總二
員(分防新安舊縣二汛)經制外委二員(一駐本營一防谷壤汛)額外
外委二員
仁懷營都司(駐仁懷廳)千總把總二員(分防仁懷縣猿猴二汛)
經制外委一員(防猿猴汛)額外外委二員
以上定廣等四協長寨等七營均隸提督管
轄
永安協副將(駐郎岱廳舊為永安營設都司千總各一員把總二員經制外委二員額)
(外外委二員嘉慶三年改為協設副將一員守備二員增千總四員把總七員經制外委六員)
(額外外委四員)都司(左營)守備二員(右營一駐本營一分防永寕州汛)千
總五員(一駐本營四分防關嶺慕役盤江阿都田各汛)把總九員(三駐本營)
(六分防永寕州上卦坡貢六枝落别巖脚各汛)經制外委八員(六駐本營二分)
(防永寕州關嶺二汛)額外外委六員(五駐本營一防永寕州汛)
長壩營遊擊(駐貞豐州)守備(防定頭砦汛)千總(舊設二員嘉慶三年裁一)
(員)把總六員(二駐本營二防定頭砦汛二分防王母高坎二汛舊設四員嘉慶三)
(年增二員)經制外委三員(二駐本營一防定頭砦汛舊設四員嘉慶三年裁一)
(員)額外外委二員
普安營遊擊(駐普安廳舊設都司乾隆五十年裁設遊擊)守備(防亦資孔汛乾)
(隆五十年設)千總二員(一駐本營一防亦資孔汛)把總四員(一駐本營)
(三分防劉官屯上砦白沙各汛)經制外委二員額外外委二
員(一駐本營一防亦資孔汛)
安南營都司(駐安南縣舊設遊擊守備各一員乾隆五十年裁設都司)千總二
員(一駐本營一防排杉口汛)把總三員(二駐本營一防普安汛舊設四員嘉慶三)
(年裁一員)經制外委二員(一駐本營一防廖箕箐汛)額外外委二
員(一駐本營一防廖箕箐汛)
冊亨營都司(駐冊亨嘉慶三年設)千總(嘉慶三年設)把總四員(一駐)
(本營三分防三道溝八渡&KR1963;年砦各汛嘉慶三年設)經制外委二員(嘉慶三年)
(設)額外外委二員(嘉慶三年設)
以上永安一協長壩等四營均隸安義鎮管
轄
都勻協副將(駐都勻府)遊擊(右營防八寨汛)都司(左營)守備(防獨山州)
(汛舊設二員嘉慶五年裁一員)千總四員(一駐本營三分防八寨九門麻哈州各汛)
把總七員(一駐本營六分防八寨得禄獨山州豐寕下司牙舟巴開各汛舊設八員)
(嘉慶七年裁一員)經制外委九員(三駐本營六分防八寨三埲雞場麻哈州)
(凱口卡烏各汛舊設十二員乾隆四十九年裁二員嘉慶七年裁一員)額外外委
七員(舊設八員嘉慶七年裁一員)
上江協副將(駐都江)遊擊(右營防定旦汛)都司(左營)守備(舊設二員)
(嘉慶三年裁一員)千總三員(二駐本營一防定旦汛)把總八員(四駐)
(本營四分防打略定旦三脚&KR0749;八開各汛)經制外委十一員(七駐本營四分)
(防打略隴砦三脚&KR0749;定旦各汛舊設十二員嘉慶六年裁一員)額外外委七員
朗洞營參將(駐朗洞)守備二員千總三員(一駐本營二分)
(防柳拉砦蒿二汛)把總六員經制外委七員(五駐本營二分)
(防高表嶺賈二汛)額外外委四員
黎平營參將(駐黎平府)守備二員(一駐本營一防永從縣汛)千總二
員(一駐本營一防錦屏縣汛)把總六員(四駐本營二分防永從縣王砦二汛)經
制外委七員(三駐本營四分防錦屏縣永從縣平茶龍里各汛)額外外
委四員(三駐本營一防永從縣汛)
荔波營遊擊(駐荔波縣)守備千總二員(一駐本營一防三洞汛)
把總四員(三駐本營一防方村汛)經制外委六員(五駐本營一防)
(三洞汛)額外外委三員
下江營遊擊(駐蘇洞)守備千總二員(一駐本營一防丙妹汛)
把總三員(舊設四員乾隆三十五年裁一員)經制外委四員(三駐)
(本營一防西山汛)額外外委三員
以上都勻等二協朗洞等四營均隸古州鎮
管轄
清江協副將(駐清江)遊擊(右營防柳霽汛)都司(左營)守備(防白索汛)
(舊設二員嘉慶十一年裁一員)千總四員(二駐本營二分防柳霽雞擺尾二汛)把
總八員(六駐本營二分防白索柳霽二汛)經制外委十二員(五駐)
(本營二防白索汛二防柳霽汛三分防雞擺尾東嶺柳受各汛)額外外委七員
(五駐本營二分防白索柳霽二汛)
松桃協副將(駐松桃廳舊名銅仁協嘉慶二年改今名)遊擊(右營防磐石營汛)
都司(中營兼左營)守備三員(分防木樹石峴芭茅坪各汛舊設二員嘉慶十)
(一年增一員)千總六員(二駐本營四分防大塘石花堡磐右營岱東堡各汛舊設)
(四員嘉慶六年增一員七年增一員)把總十員(二駐本營八分防木樹凉亭坳石峴)
(潮水溪太平茶芭茅坪有泥堡桿子坳各汛舊設八員嘉慶七年增二員)經制外委
十五員(三駐本營二防盤石營汛十分防落塘壩得太平振武麥地石峴康金長坪堡)
(隴統堡牛心堡各汛舊設十二員嘉慶六年增一員七年增二員)額外外委十
八員(四駐本營二防木樹汛二防有泥堡二防盤古達堡八分防石峴石花堡八樓堡潮)
(水溪晚森堡磐石營芭茅坪岱東堡各汛)
銅仁協副將(駐銅仁府嘉慶二年設)都司(中營嘉慶二年設)守備二
員(分防正大滑石二汛嘉慶二年設)千總四員(一駐本營三分防石峴施溪大)
(興各汛嘉慶二年設)把總九員(一駐本營二防正大六分防沙子坳夥哨營四十八)
(溪滑石川峒江口各汛嘉慶二年設八員七年增一員)經制外委十三員
(三駐本營十分防猫兒巖菴塘坡構皮堡四十八溪石峴滑石施溪川硐江口大興各汛嘉慶)
(二年設十二員七年增一員)額外外委七員(五駐本營二分防正大滑石二)
(汛嘉慶二年設八員七年裁一員)
台拱營參將(駐台拱)守備二員千總四員(二駐本營二分)
(防稿貢革東二汛)把總六員(五駐本營一防番招汛)經制外委十
一員(七駐本營四分防稿貢革東番招台雄各汛)額外外委五員
丹江營參將(駐丹江)守備二員(一駐本營一防雞講汛)千總四
員(二駐本營二分防雞講黃茅嶺二汛)把總六員(四駐本營二分防烏曡雞講二)
(汛舊設八員嘉慶三年裁二員)經制外委七員(三駐本營二防雞講汛二分防)
(烏曡松林臺二汛)額外外委四員(三駐本營一防雞講汛)
平越營遊擊(駐平越州)守備千總二員(一駐本營一防酉陽汛)
把總四員(一駐本營三分防楊老餘慶縣湄潭縣各汛)經制外委四
員(二駐本營二分防甕安縣打鐵關二汛)額外外委三員(一駐本營二分)
(防酉陽楊老二汛)
思南營遊繫(駐思南府)守備千總二員(分防印江縣婺川縣二汛)
把總三員(舊設四員嘉慶三年裁一員)經制外委三員(一駐本營)
(二分防印江縣婺川縣二汛)額外外委二員
黃平營都司(駐黃平州)千總把總二員(分防舊州巖門司二汛)
經制外委三員(一駐本營二分防重安江翁蕩二汛)額外外委二
員
石阡營都司(駐石阡府)千總把總二員(一駐本營一防龍泉縣汛)
經制外委一員(防偏刀水汛)額外外委一員
凱里營都司(駐凱里)千總把總三員(一駐本營二分防排養清)
(平縣二汛)經制外委三員(一駐本營二分防爐山清平縣二汛)額外外
委二員
天柱營都司(駐天柱縣)千總(防坌處汛)把總二員(一駐本營一防革溪)
(汛)經制外委三員(一駐本營二分防遠口漢砦二汛)額外外委
二員
以上清江等三協台拱等八營均隸鎮遠鎮
管轄
畢赤營遊擊(駐畢節縣)守備千總二員(分防赤水河七星關二汛)
把總四員(二駐本營二分防石鼓坪猪場堡二汛)經制外委三員
(二駐本營一防層臺汛)額外外委三員
水城營遊擊(駐水城)守備千總(舊設二員嘉慶三年裁一員)把
總四員(二駐本營二分防阿扎&KR0749;亥仲二汛)經制外委二員(一駐本營)
(一防普擦汛)額外外委二員
以上畢赤等二營均隸威寕鎮管轄
古州左衞千總(駐王嶺汛隸黎平府古州同知管轄乾隆二年設)右衞千
總(駐砦蒿汛隸古州同知管轄乾隆二年設)
八寨衞千總(駐八寨隸都勻府八寨同知管轄乾隆二年設)丹江衞千總
(駐丹江隸都勻府丹江通判管轄乾隆二年設)凱里衞千總(駐凱里隸丹江通判)
(管轄乾隆三年設)
台拱衞千總(駐台拱隸鎮遠府台拱同知管轄乾隆二年設)黃施衞千總
(駐固圉堡隸台拱同知管轄乾隆三年設)清江左衞千總(駐清江隸鎮遠府清)
(江通判管轄乾隆二年設)右衞千總(駐柳廕堡隸清江通判管轄乾隆三年設)
石峴衞千總(駐石峴汛隸松桃直隸同知管轄嘉慶六年設)
都江廳標把總(隸都江通判管轄)下江廳標把總(隸下江通判管)
(轄舊有古州台拱清江丹江各廳標把總乾隆十一年裁)
︹戶口︺(康熙五十二年原額人丁三萬七千五百三十六乾隆三十七年停編丁今滋生男婦大小共)
(五百二十九萬二千九百九十八名口計一百一十萬五千四百八十戶又古州等十衞屯民男婦)
(共五萬八千五百五十三名口計一萬三千四百四戶)
︹田賦︺(田地山塘共二百七十萬三千一百六十七畝五分有奇額徵地丁正雜銀九萬三千八百二)
(十一兩四錢五分九釐米一十五萬六千六百八十一石七斗四升四合七勺又古州等十衞屯田)
(共六萬三千八百六十五畝八分有奇額徵米五千五百石二升七勺)
︹稅課︺(關稅無貴陽安順思南興義大定五府准運四川官鹽鎮遠銅仁二府准運兩淮官鹽共額)
(徵落地稅銀七千六百一十五兩四錢三分九釐有奇其都勻石阡思州黎平遵義五府平越直隸)
(州均聽行銷不徵鹽稅)
︹名宦︺︹漢︺唐蒙(建元六年王恢擊東越使蒙風指南越南越食蒙蜀蒟醬蒙歸至長安問蜀賈)
(人賈人曰獨蜀出蒟醬多持竊出市夜郎夜郎臨牂牁江江廣百餘步足以行船蒙乃上書說上曰)
(竊聞夜郎所有精兵可得十餘萬浮船牂牁江出其不意此制越一奇也誠以漢之強巴蜀之饒通)
(夜郎道為置吏易甚上許之乃拜蒙為中郎將將千人從巴蜀筰關入見夜郎侯多同喻以威德約)
(為置吏使其子為令夜郎旁小邑皆聽蒙約還報以為犍為郡元鼎五年發夜郎精兵下牂牁江伐)
(南越南越破遂平且蘭以南夷為牂牁郡)陳立(臨邛人為金城司馬成帝河平中夜郎王興與)
(句町王禹漏卧侯俞更相攻擊大將軍王鳳薦立為牂牁太守立到郡諭告興興不從命立乃從吏)
(數十人出行縣至夜郎且同亭召興斬之句町王禹漏卧侯俞震恐入粟千斛及牛羊勞吏士立還)
(錦郡興妻父翁指與興子邪務復反立討斬之西夷遂平)劉寵(綿竹人為牂牁太守初乘一馬)
(之官布衣疏食以儉化民居郡九年仍乘一馬而還民為之立銘)︹三國︺︹漢︺諸葛亮
(南陽人建興元年牂牁太守朱襃據郡反以應雍闓三年亮南征牂牁帥濟火積糧通道以迎師襃)
(等既平亮奏封濟火為羅甸國王)費詩(犍為人先主既定成都以詩為牂牁太守自武帝置)
(牂牁郡至蜀漢末郡守垂功名者前有吳霸陳立後有漢中張亮則廣漢劉寵巴西馬忠及詩皆著)
(勲烈)馬忠(閬中人建興三年丞相亮入南拜忠牂牁太守郡自朱襃反後邑里蕭條忠撫育卹)
(理甚有威惠南夷豪帥劉胃反櫌亂諸郡詔以忠為庲降都督忠遂斬冐平南土年後南人為之立)
(祠)張嶷(南充人建興時為牙門將從馬忠討劉胃戰每冠軍牂牁興古獠復反忠令嶷討之)
(嶷招降二千餘人悉傳詣漢中後遷越巂太守賜爵關内侯)︹晉︺王遜(魏興人永嘉元年為)
(南夷校尉寕州刺史時荒亂後官民虛竭綱紀弛廢遜惡衣菜食招集夷民勞來不怠以五茶夷昔)
(為亂首欲討之而未有隙會夷發夜郎莊王墓遜因討滅之又討惡獠剛夷數千落威震南方官至)
(平西安南將軍兼益州刺史封襃中伯)︹南北朝︺︹周︺宇文裕(安定人對龍門公為)
(信州總管宣政元年招慰生獠王元殊多質等歸國以置費州)︹宋︺唐恪(錢塘人大觀中牂牁)
(内附恪以屯田員外郎持節招納夷人夷始恫疑衷甲以逆恪盡去兵衞從數十卒單行夷望見懽)
(呼投兵聽命)︹元︺譚澄(德興懷來人至元中為四川僉省西南夷羅羅斯内附帝以澄文武)
(兼資以為副都元帥同知宣慰司事澄至其境諭之曰皇元一視同仁不間遠邇特置大帥安集招)
(懷非有徵求於汝也蠻人大悅)阿爾哈雅(輝和爾人為荆湖行省平章事鎮潭州至元十)
(六年降八番羅甸蠻以其總管文龍兒入見置宣慰司八番羅甸卧龍羅番大龍遏蠻盧番小龍石)
(番方番洪番程番並置安撫以鎮之凡所得州峒夷山獠不可勝計大率以口舌降之未嘗專事殺)
(戮又其取民悉定從輕賦民所在立祠祀之阿爾哈雅舊作阿里海牙輝和爾舊作畏吾兒今俱)
(改正)劉繼昌(至元中為兩淮招討使經歷十六年潭州行省阿爾哈雅遣招下西南諸番繼)
(昌深入險阻大播德威八番兩江溪洞皆降附焉詔以龍方零等為小龍番等處安撫使仍以兵三)
(千戌之番境始安阿爾哈雅譯見前)李德輝(潞縣人至元十七年為安西行省左丞時)
(西南夷羅施鬼國復叛詔雲南湖廣四川兵討之兵且壓境德輝適被命在播乃馳驛止三道兵勿)
(進遣張季思諭鬼國趣降其長阿察熟德輝名曰是活合州李公耶其言明信可恃即身至播州降)
(乃改鬼國為順元路以其酋為宣撫使其後有譖德輝受鬼國馬千數者帝曰是人朕所素知雖一)
(羊不妄受安有是耶其年德輝受降至黃平以病卒贈中書右丞諡忠宣)伊遜岱宗(沙卜)
(珠台人至元中為四川西道宣慰使加都元帥羅施鬼國亦奚不薛叛詔以四川兵會雲南江南兵)
(討之至會靈關亦奚不薛遣先鋒阿麻阿豆等將數萬衆迎敵伊遜岱宗馳入其軍挾阿麻阿豆出)
(斬之亦奚不薛懼率所部五萬餘戶降以功拜西川等處行中書省右丞伊遜岱宗舊作也速答)
(兒沙卜珠台舊作珊竹帶今俱改正)蘇赫(蒙古人至元十九年亦奚不薛叛置順元等路軍民)
(宣慰司以蘇赫為宣慰使經理諸蠻降八番金竹等百餘砦得戶三萬四千悉以其地為郡縣置順)
(元路金竹府貴州以統之東連九溪十八洞南至交趾西至雲南咸受節制蘇赫舊作速哥今改)
(正)李呼朗圭(一名庭玉隴西人至元二十一年以四川南道宣慰使與參政奇爾濟蘇)
(僉省怕克巴左丞汪惟正分兵進取五溪洞蠻伐山通道連亘千里諸蠻酋長皆率衆來降尋以老)
(病歸李呼朗圭舊作李忽蘭吉奇爾濟蘇舊作曲里吉思怕克巴舊作巴八今俱改正)烏魯
斯(喀爾氏人至元二十六年置八番羅甸宣慰司以烏魯斯為宣慰使時諸蠻叛服不常烏魯斯)
(平之乃立安撫等司以守焉二十八年平揚都要等明年為八番順元等處宣慰使都元帥大德六)
(年授通奉大夫羅羅思宣慰使兼管軍萬戶武宗立召還烏魯斯舊作斡羅思喀爾氏舊作思康)
(里氏今俱改正)莽哈岱(契丹人世祖時為隨路新軍總管統領山西兩路新軍從行省伊遜)
(岱宗征蜀及思播有功升萬戶從攻羅必甸破之成宗即位授烏撒宣慰使遷大理金齒等處宣慰)
(使都元帥六年烏撒羅羅斯叛討平之九年討普安羅雄州叛賊阿填擒殺之進驃騎衞上將軍遥)
(授雲南行中書省左丞行大理金齒等處宣慰使都元帥卒於軍贈平章政事封濮國公莽哈岱)
(舊作忙古帶今改正伊遜岱宗譯見前)張宏綱(東安人大德五年從右丞劉深征八百媳)
(婦師次順元土官宋隆濟糾合諸蠻為亂宏綱力戰殁贈宣忠秉義功臣追封齊郡公)劉國
傑(女直人烏庫哩氏改姓劉氏元貞元年為湖廣行省平章政事大德五年羅鬼女子蛇節反烏)
(撤烏蒙東川芒部諸蠻從之陷貴州詔國傑將兵討之賊兵勁利且多健馬官軍戰失利國傑令軍)
(士人持一盾布釘其上俟陣合即棄盾偽遁賊逐之馬奮不能止遇盾皆仆國傑鼓之賊大敗既而)
(復合衆請戰國傑不應數日度其氣衰一鼓破走之追戰數十里擒斬蛇節宋隆濟阿女等西南夷)
(悉平烏庫哩舊作烏古倫今改正)曹伯啟(碭山人延祐元年遷刑部侍郎八番帥擅殺啟)
(邊釁朝廷用師伐之命伯啟往詰其事次沅州道梗伯啟恐兵往則彼驚將致亂乃遣令史楊鵬單)
(騎往諭新帥備得其情止奏坐前帥擅殺罪邊民以安)︹明︺吳良(定遠人洪武五年古州八)
(萬諸洞蠻為亂良以江陰侯充總兵官佩征南副將軍印率師討之次零溪進攻銅鼓五開潭溪克)
(之既而擣地青滅龍里通洪州所向皆捷獨秦洞巖山苗據險久不下良以計襲破之殲其衆古州)
(八萬皆降收撫洞苗二百餘所籍其民以其地隸思州宣慰司)傅友德(碭山人洪武三年封)
(潁川侯九年命友德巡行川蜀雅播之境因兵威降金筑普定諸山寨十四年充征南將軍率左副)
(將軍藍玉右副將軍沐英將步騎三十萬討雲南至湖廣分遣都督胡海洋等將兵五萬由永寕趨)
(烏撒而自率大軍由辰沅趨貴州克普定普安降諸苗蠻遂擊烏撒循格孤山而南以通永寕之兵)
(遣兩將軍趨雲南友德城烏撒羣蠻來爭奮擊破之得七星關以通畢節烏撒諸蠻復叛討之斬首)
(三萬餘級獲牛馬十餘萬靄翠宋欽皆降蠻地悉平進封潁國公)費聚(五河人洪武十四年)
(從傅友德征雲南克普定明年置貴州都司以聚與梅思祖同署司事未幾諸蠻復叛副安陸侯吳)
(復討之攻關索嶺及阿咱等砦悉下之蠻地始定)梅思祖(夏邑人洪武十五年與費聚同)
(署貴州都指揮司事宣布德威民蠻安之)吳復(合肥人洪武十四年從傅友德征雲南克普定)
(城水西充總兵官剿捕諸蠻遂由關索嶺開箐道取廣西十六年克墨定苗至吉刺堡築安莊新城)
(平七百房諸砦斬獲萬計轉餉盤江金瘡發遂卒追封黔國公)湯和(鳳陽人洪武十八年思州)
(諸洞蠻作亂命和爲將軍從楚王討之時蠻出沒不常聞師至輒竄匿山谷間退則復出剽掠和抵)
(其地恐蠻人驚潰乃於諸洞分屯立柵與蠻雜耕使不復疑久之以計擒其魁餘黨悉潰師還留兵)
(鎮之)俞通淵(巢縣人洪武二十四年古州銀賴蠻反命通淵統諸軍討之克銀賴諸洞俘斬)
(無算明年封越巂侯)楊文(含山人洪武二十九年古州蠻林小斯以妖術倡亂命楚王湘王討)
(之文以左都督充總兵官佩征蠻前將軍印簡徒二十萬由沅州伐山開路二百餘里營天柱縣率)
(偏師直抵洪州泊里永從諸洞砦分道夾攻大破之擒馘二萬餘人)韓觀(虹縣人洪武二十九)
(年古州蠻叛拜征虜副將軍從楊文討平之移兵擊五開與顧成討定水西諸堡還理左府都督事)
陳迪(宣城人洪武中官雲南右布政使普定曲靖烏撒苗煽亂迪率土兵擊破之獻俘於朝賜)
(金幣)顧成(江都人洪武初授成都後衞指揮僉事八年調守貴州時羣蠻叛服不常成連歲出)
(兵平之十四年從傅友德征雲南為前鋒首克普定以功進指揮使奏革普定府析其地為州三長)
(官司六留治之大布恩信諸蠻帖伏進貴州都指揮同知平康佐都勻諸蠻俘斬萬計二十九年遷)
(右軍都督僉事佩征南將軍印征水西五開天柱天堂西堡平洲諸叛苗皆誅其魁撫綏餘衆凡所)
(破六洞一百三十七砦黔由是平封鎮遠侯仍鎮貴州永樂十一年思州宣慰使田琛與辰州知府)
(黃禧連兵擅攻思南宣慰使田宗鼎命成以兵五萬壓境琛禧就縛於是分思州思南地更置州縣)
(遂設貴州布政司臺羅苗作亂成充總兵官率二都司三衞兵討之斬酋普亮盡戮叛黨威震百蠻)
(蠻人為立生祠)蔣廷瓚(滑縣人永樂初以行人討平思州思南叛苗後為貴州左布政使撫)
(輯遠人具有規畫卒於官黔中人祀之)楊廉(泰州人永樂閒擢貴州右參議在黔六年以清)
(節著及卒貧不能歸里葬於城東三坡林子孫因家焉)蕭授(華容人永樂十六年以右軍都)
(督僉事充總兵官鎮守湖廣貴州宣德初乖西巴香諸洞砦作亂而昆阻北諸砦亦恃險不輸服授)
(遣都指揮蘇保會宣慰宋斌攻昆阻北砦連破之斬偽王卓把同等數百人乖西諸蠻皆震懾歸命)
(其後西堡蠻阿骨等與底砦清平平越普安谷把諸蠻相聚為寇而都勻蠻韋翁同復誘蔡郎等五)
(十三砦作亂授遣指揮李政陳原顧勇次第平之進都督同知佩征蠻副將軍印正統元年普定蠻)
(阿遲阿哈等叛授遣顧勇等搗其巢擒阿哈等已而計砂賊首苗金蟲苗總牌糾洪江生苗作亂偽)
(立統千侯統萬侯授督兵抵計砂分遣都指揮鄭通攻三洞馬煜攻黃柏山破之斬總牌金蟲等生)
(苗盡降授為人沉毅多計算馭軍嚴整在鎮二十餘年威信大行寇賊稀少論功進左都督召至京)
(以老致仕卒贈臨武伯)吳訥(常熟人宣德三年巡按貴州綜覈精明百度整飭將代還土人)
(訴闕乞留不許或以百金佐裝訥尋寄還封識如故)易節(萬載人宣德間為貴州左布政使寬)
(猛得宜民夷思之不忘)應履平(奉化人宣德初為貴州按察使時山雲鎮廣西歲調貴州)
(軍萬人春秋更代還多逃亡則取原衞軍以補履平奏貴州四境皆苗蠻今衞軍逃於廣西而以在)
(水西苗阿忽等六族皆自訴乞歸化詔璡隨方處置)方瑛(全椒人景泰初貴州羣苗叛以瑛爲)
(右副總兵與保定伯梁珤侍郎侯璡率師討平之進右都督遂命瑛鎮守其地尋以計平白石崖賊)
(功進左都督未幾四川草塘苗黃龍韋保作亂剽播州西坪黃灘瑛與巡撫蔣琳會川兵進剿賊魁)
(皆就縛因分兵克中潮山及三百灘乖西谷種乖立諸砦執偽王谷蟻丁等斬首七千餘封南和伯)
(召還督京營軍務明年湖廣苗叛拜瑛平蠻將軍率京軍討之瑛連破鬼板等一百六十餘砦與尚)
(書石璞移兵天柱率陳友等分擊天崖諸砦復大破之克砦二百七十擒偽侯伯以下一百二人時)
(英宗已復位召璞還命瑛留鎮貴州湖廣瑛討蒙能餘黨克銅鼓藕洞諸砦一百九十五覃洞上隆)
(諸苗咸斬賊渠納款帝嘉其功進爵爲侯天順二年東苗千把豬等僭偽號攻部勻諸衞命瑛與巡)
(撫白圭合川雲貴軍討之克六百餘砦邊方悉定瑛前後克諸砦幾二千俘斬四萬餘平苗之功前)
(此無與比者尋卒於鎮)王來(慈谿人景泰元年貴州苗韋同烈作亂以來爲右都御史代侯)
(璡總督軍務同烈以衆數萬據興隆復劫平越清平諸衞來遣都督毛勝陳友及方瑛三道進而來)
(與保定伯梁珤大軍繼之先後破三百餘砦賊懼縛同烈并賊將五十八人降餘悉解散遂移軍清)
(平且檄四川兵共剿都勻草塘諸賊皆降賊平來奏乞班師詔留來珤鎮撫尋命來兼巡撫貴州廣)
(通王徽蝶結苗酋楊文伯等為亂來連戰破之尋召為南京工部尚書)劉玉(磁州人天順初)
(以右參將分守貴州從方瑛討東苗殲千把豬討西堡苗縶其魁楚得先後斬首千級毁其巢而還)
(旋改右副總兵鎮守貴州)何淡(順德人成化中官貴州左參政生熟苗相攻郡縣騷然撫按檄)
(淡往招之淡單騎深入諭以威德苗各釋甲散去尋以親老乞歸居官三十年其歸也貧不能舉火)
(知縣吳廷舉稱為吳隱之之流恒分俸給之)彭倫(永定人成化初以指揮使守備貴州清浪)
(諸處討破茅坪銅鼓叛苗賊入乾溪肆掠倫擊走之以邛水諸砦不即邀遏乃丁令賊入境能生致)
(與重賞縱者置諸法由是諸司各約所屬凡生苗軼入即擒之倫大會所部縛俘囚訊得實寘之高)
(竿令卒亂射殺之罪輕者截耳鼻使去曰以此識再犯不赦矣因令諸砦樹牌為界羣苗股栗不敢)
(犯其後邛水十四砦苗復糾洪江生苗為逆倫分五哨夾攻之縶其魁餘黨悉平錄功進都督僉事)
(歷官至貴州總兵以老致仕)孔鏞(長洲人成化五年以右副都御史巡撫貴州清平部苗阿)
(溪者桀驁多智其養子曰阿刺有勇力横行諸部中守臣皆納其賂鏞行部至清平聞指揮王通曉)
(大義因詢之通言溪所昵者指揮王曾總旗陳瑞今欲致溪必先得此二人而後溪可圖也翌日鏞)
(大會將校詰責二人二人輸實遂以計擒溪磔之羣蠻震懾雞背苗恃險為亂鏞亦討平焉)何
喬新(廣昌人成化中官刑部侍郎播州宣慰楊輝寵庶子友欲奪嫡子愛爵與之乃立友為凱)
(里宣撫使而誣愛交通唐王朝廷命喬新勘之友賄諸權貴皆為游說喬新至與巡撫劉璋白愛誣)
(而奪友宣撫安置别縣播人遂安喬新後官刑部尚書致仕家居愛遣使厚致贈且獻良材可為櫬)
(者喬新堅却之)顧溥(成元孫襲封鎮遠侯宏治五年貴州都勻蠻乜富架作亂滇蜀道梗詔溥)
(充行軍總兵官討之分五路刻期並進誘誅富架父子斬首萬計加太子太保)鄧廷瓚(巴陵)
(人成化中知程番府治行卓著宏治二年以右副都御史巡撫貴州都勻苗乜富架長脚等作亂勅)
(廷瓚提督軍務同湖廣總兵官顧溥貴州總兵官王通等討之副使吳倬遣熟苗詐降富架誘令入)
(寇伏兵擒其父子官軍乘勝抵其巢連破百餘砦生縶長脚以歸羣蠻震慴廷瓚言都勻清平舊設)
(二衞九長官司其人皆世禄恣虐請改為府縣設流官與土官兼治因上善後十一事設都勻府一)
(獨山麻哈州二清平縣一論功進右都御史)張廉(歸安人成化時擢貴州按察使奏誅印江)
(豪酋改置為縣宏治九年以右副都御史巡撫其地疏言屬府黎平僻遠與湖廣五開衞相錯宜聽)
(湖廣兵備副使節制又請削鎮遠土官置縣如印江例皆從之)王軾(公安人宏治十三年貴州)
(普安賊婦米魯與其黨福佑等作亂命軾兼左副都御史往督軍務軾至以貴州兵力不足用便宜)
(調廣西湖廣雲南四川官軍土兵八萬人合貴州兵分八道進攻之米魯福佑出戰土官鳳英等格)
(殺二人餘黨遂平錄功加太子少保)鄒文盛(公安人正德十一年以副都御史巡撫貴州討)
(清平苗阿旁阿階阿革及龍頭都蘭都蓬密西大支馬羅諸砦黑苗皆平之)陳克宅(餘姚)
(人嘉靖初為御史巡按貴州時隴政搆亂朝議用兵而歲辦物料為公私擾克宅奏止輸十二詔從)
(之行旅患盤江瘴氣克宅鑿山開道以避之十三年復以右副都御史巡撫其地都勻囤賊阿向逆)
(命克宅募死士夜升絶壁以繩梯度軍大破之諸洞悉平)徐問(武進人嘉靖十一年拜右副都)
(御史巡撫貴州獨山州賊蒙鉞為亂問督大兵分道入誅之撫黔三年日進長吏求疾苦盡利便甚)
(得黔人心召為兵部右侍郎疏言兩廣雲貴半土司深山密箐猺獞羅𤏡所窟穴邊將喜功召釁好)
(為掃穴之舉王師每入巨憝潛蹤所誅戮率無辜赤子興大兵費厚餉以易無辜命非陛下好生意)
(宜勅邊臣布威信嚴阨塞謹哨探使各安邊境以絶禍萌帝深納其言)石簡(寕海人嘉靖二)
(十二年為貴州左布政使五溪諸蠻四出劫掠官軍剿之不克撫按以簡威望檄使招撫簡單騎往)
(諭蠻皆投順尋以病致仕)張嶽(惠安人嘉靖中以右都御史總督湖廣貴州四川軍務開府沅)
(州時苗酋龍許保及其黨吳黑苗為亂貴州巡撫李義主撫嶽劾罷之使總兵官沈希儀等分道進)
(師而躬入銅仁督之許保黑苗以次就擒苗患以息)沈希儀(貴縣人嘉靖十九年為四川左)
(參將分守敘瀘及貴州迤西諸處二十六年以都督同知充貴州總兵官從總督張嶽平銅仁叛苗)
(龍許保吳黑苗尋以病歸)石邦憲(清平衞人嘉靖中署都指揮僉事充銅仁參將龍許保吳)
(黑苗叛總督張嶽以邦憲有謀勇令討之破苗砦十有五使使購老猫老等執許保送軍門復以)
(計購烏朗土官田興邦等斬黑苗進署都督僉事充總兵官代沈希儀鎮貴州臺黎砦苗關保倡亂)
(四川容山廣西洪江諸苗為應邦憲與湖廣兵分道討破之播州苗盧阿項為亂邦憲以兵七千兼)
(調水西兵進逼其巢擒賊首父子斬獲四百七十餘人進署都督同知破地隆阡叛苗四砦又破答)
(千諸砦擒其魁於是諸苗悉降播州容山副長官土舍韓甸與正長官土舍張問相攻甸屢勝遂糾)
(生苗剽湖廣境垂二十年邦憲討破之斬甸容山平進右都督尋與巡撫吳維嶽招降平州叛酋楊)
(珂又剿平龍里衞賊阿利等隆慶元年剿平鎮遠苗又破誅白泥土官楊贇及苗酋龍力水等邦憲)
(生長黔土熟苗情善用兵大小數十百戰無不摧破所得俸賜悉以饗士家無贏資爲總兵官十七)
(年威震蠻中與四川何卿廣西沈希儀並稱一時名將卒贈左都督)胡桂芳(金谿人萬歷中)
(以右副都御史巡撫貴州金筑安撫土舍金大章與其黨爲亂桂芳遣兵擊破之賊懼求納地乃改)
(爲廣順州設流官撫治而以大章爲土官知州不治民事一方遂定)邢玠(益都人萬歷二十二)
(年播州宣慰使楊應龍叛敗官軍於白石詔以玠爲兵部左侍郎總督川貴軍務討之玠檄諭應龍)
(應龍面縛議罪於其黨黃元阿羔執以獻詔應龍輸四萬金贖爲民斬元等重慶市加玠右都御史)
江東之(歙縣人萬歷進士爲御史有直聲二十四年巡撫貴州置備賑右文等田恤隱惠藥)
(等局黔人德之稱賢撫者必以東之爲最)李化龍(長垣人萬歷二十七年播州楊應龍復叛)
(詔以化龍為兵部右侍郎總督湖廣川貴軍務討之化龍先檄水西兵三萬守貴州明年二月大誓)
(文武分八道進兵川師四路總兵劉綎由綦江馬孔英由南川吳廣由合江副將曹希彬受廣節制)
(由永寕黔師三路總兵童元鎮由烏江宣慰使安疆臣由沙溪總兵李應祥由興隆楚師一路分兩)
(翼總兵陳璘由白泥副總兵陳良玭受璘節制由龍泉每路兵三萬官兵三之土司七之五月大會)
(海龍囤下築長圍困之六月劉綎先破土月二城應龍自焚死出師凡百有十四日而賊滅以其地)
(置遵義平越二府晉兵部尚書加少保)郭子章(氣和人萬歷二十七年為右副都御史巡)
(撫貴州與總督李化龍共滅楊應龍改其地為流官叙功進右都御史兼兵部右侍郎尋令總兵陳)
(璘討皮林苗又平貴州東西二路苗朝議征紅苗子章力言不可乃止撫黔九年洞悉民隱凡所設)
(施咸有利益)劉綎(南昌人萬歷中以四川總兵官從李化龍征播州搗楠木山陽簡臺三峒)
(與賊大戰李漢壩生擒其魁餘賊奔入峒乘勢追之遂盡克三峒楊朝棟統銳卒數萬由松坎魚渡)
(羅古池三道並進綎伏百人於羅古待松坎賊伏萬人於營外待魚渡賊賊至伏起綎率部下轉戰)
(斬首數百追奔五十里踰夜郎舊城克滴淚三坡瓦窰坪石虎諸隘直抵婁山關分奇兵爲左右間)
(道趨關後而自督大軍仰攻奪其關追至永安莊進克後水囤營於冠子山尋會諸將逼海龍囤下)
(與諸將共平賊綎功爲多進左都督世廕指揮使本朝乾隆四十一年賜諡忠壯)陳
璘(翁源人萬歷中征播璘以湖廣總兵官由偏橋進攻克大小三渡關乘勝抵海龍囤下楊應龍)
(死偏沅巡撫江鐸命璘移師討皮林賊黨悉平遂以總兵官鎮貴州時仲家苗盤踞貴龍平新間剽)
(掠無虛日璘督討平之部内遂靖先敘平播功加左都督再以平苗功贈太子太保)吳廣(廣東)
(人萬歷中征播廣以總兵官出合江賊將郭通緒扼穿崖囤廣督主漢軍擊破之分四哨進攻崖門)
(連戰紅碗水土崖分水關皆捷會諸道軍逼海龍囤旋與陳璘從囤後登楊應龍死獲其子朝棟及)
(妻田氏出應龍屍烈焰中廣中毒矣絶而復甦遂以本官鎮四川踰年卒贈都督同知世廕千戶)
馬孔英(宣府人萬歷中征播孔英以總兵官出南川道獨險遠去楊應龍海龍囤六七百里)
(孔英用土官鄭葵路麟爲鄉導鼓行而前連破桑木九杵黑水諸關苦竹羊崖銅鼓諸砦進營金子)
(壩奪養馬城直抵海龍第二關下時諸道兵未至孔英軍獨深入居數日劉綎亦至乃合兵克海崖)
(海門諸關賊走保囤上尋滅錄功進都督同知世廕千戸久之以總兵官鎮貴州罷歸卒)李橒
(鄞人萬歷四十七年擢右僉都御史巡撫貴州時安邦彥已有反謀橒累疏請增兵益餉中朝置不)
(問會橒被劾六疏乞休始得請以王三善代而奢崇明已反重慶陷遵義貴陽大震橒遂留視事與)
(巡按御史史永安募兵儲米治戰守具遣總兵官張彦方等援四川已而邦彥遂挾宣慰使安位反)
(統水西軍及羅鬼苗仲數萬直趨貴陽橒聞變亟議城守會藩臬守令咸入覲城中文武無幾人乃)
(分兵爲五令提學劉錫元及參議邵應正都司劉嘉言故副總兵劉岳分禦四門橒自當北門之衝)
(永安居譙樓團街市兵以防内雙賊至盡銳攻北城橒迎戰敗之轉攻東門爲錫元所却持數日賊)
(多死乃日夕分番馳突以疲官兵又沿山為營柵隔内外後聞新撫王三善將進兵乃日夜攻架木)
(高坡以瞰南城橒永安募死士燔之火五日夜賊盡攻擊之術終不能拔閱八月三善抵城下圍始)
(解方被圍時城中食盡知縣周思稷自殺以餉軍升米白銀二十兩橒盡焚書籍冠服預戒家人急)
(則自盡皆授以刀環城中戶十萬後僅餘二百人孤軍卒定皆橒及永安錫元功)史永安
(武定人天啟初以御史巡按貴州安邦彦將至或諷永安以巡行去不聽賊圍既久城中食盡永安)
(召諸將士為作飲血歌以見志後晉太常少卿)劉錫元(長洲人天啟初為貴州提學安邦彦)
(圍城錫元督諸生日夜巡守圍解晉秩副使崇禎中任寕夏參政)王三善(永城人天啟元)
(年以左僉都御史代李橒巡撫貴州明年二月安邦彦反圍貴陽橒及巡按御史史永安連章告急)
(趣三善赴援三善進駐平越十二月朔三善分兵為三副使阿天麟等從清水江進為右部僉事楊)
(世賞等從都勻進為左部自將二萬人與參議向日昇副總兵劉超等由中路當賊鋒舟次新安遇)
(賊酋阿成超偕部卒張良俊直前斬其頭賊衆披靡遂奪龍里城進兵畢節鋪賊渠安邦俊中礮死)
(生獲邦彦弟阿倫遂抵貴陽城下賊解圍去三善舉超為總兵官令渡陸廣趨大方搗安位巢總兵)
(官張彦方渡鴨池搗邦彦巢漢土兵各三萬剋期並進三年正月超渡陸廣賊薄之獨山官軍大敗)
(賊遂攻破鴨池軍諸苗見王師失利復蠭起遠近大震三善急遣諸將攻之擒其酋宋萬化邦彦為)
(之奪氣會奢崇明為川師所窘逃入貴州龍場依邦彥三善乃自將六萬人渡烏江與賊戰於漆山)
(身自督陣曰戰不捷此即吾致身處也將士殊死戰賊衆大敗邦彦狼狽走三善遂抵大方入居安)
(位第位偕母奢社輝走火灼堡邦彦竄織金三善屯大方久食盡四年正月焚大方廬舍而東賊躡)
(之中軍參將王建中副總兵秦民屏戰殁官軍行且戰至内莊後軍為賊所斷三善還救降賊陳其)
(愚衝三善墜馬三善知有變急解印綬付家人拔刀自刎不殊羣賊擁之去罵不屈遂被害同知梁)
(思泰主事田景猷等同死者四十餘人崇禎初贈兵部尚書立祠祀之九年冬敘解圍功贈太子太)
(保)秦民屏(忠州人女土官秦良玉之弟天啟初為都司僉書以解成都圍進副總兵三年)
(冬從王三善戰大方屢捷明年正月戰死二子佐明祚明皆重傷良玉疏請卹詔贈都督同知立祠)
(賜祭而官其二子)岳具仰(延安人歷官戶部郎中貴州亂朝議具仰知兵用為監軍副使)
(内莊之敗賊執之以要撫後具仰馳蠟書於外為邦彦所殺贈光禄寺卿)蔡復一(同安人奢)
(崇明安邦顔反貴州巡撫王三善敗殁進復一兵部右侍郎代之時兵食盡絀復一勞來拊循人心)
(乃定尋代楊述中總督貴州雲南湖廣軍務兼巡撫貴州復一集將吏申嚴紀律遣總理魯欽等救)
(凱里參將尹伸副使楊世賞等救普定俱却之遂發兵通盤江路斬逆酋沙國珍又大破賊於汪家)
(沖長驅至織金搜邦彦不得乃班師是役也焚賊巢數十里獲牛馬甲仗無算五年正月欽等旋師)
(渡河賊從後襲擊諸營盡潰復一自劾遂解任俟代與巡按御史傅宗龍計剿破烏粟螺螄長田及)
(兩江十五砦叛苗又遣劉超等討平越苗阿秋等破百七十砦十月卒於平越軍中贈兵部尚書)
傅宗龍(昆明人萬歷中為御史以疾乞歸天啟四年貴州巡撫王三善敗殁乃即家起宗龍)
(巡按其地兼監軍宗龍盡知黔中要害及土酋逆順將士勇怯巡撫蔡復一深信之請勅宗龍專理)
(軍務設中軍旗鼓禆將以下聽賞罰可之五年正月總理魯欽敗績於陸廣河諸苗復蠢動復一與)
(宗龍謀討破烏粟螺螄長田諸叛苗大破平越賊毁其砦百七十賊黨漸孤會復一卒代者王瑊諸)
(事悉倚辦宗龍乃漸翦水外逆黨復擊破安邦彦於趙官屯斬老蟲添威名大著巡按踰二歲詔加)
(太僕少卿其冬以丁艱歸)袁善(雲南人故為參將以事罷天啟中貴州巡撫沈儆炌奏復其官)
(令討安邦彦賊陷普安圍安南善攻破之通上六衞道王三善之沒六衞復梗善護御史傅宗龍赴)
(黔道復通七年加都督同知崇禎初卒於官)魯欽(長清人歷都督僉事充保定總兵官安邦)
(彦叛命欽為總理總川貴湖廣漢土軍從王三善防剿擒苗酋宋萬化何中尉進營紅崖五戰斬首)
(萬八千直抵大方欽功為多及三善敗於内莊總督蔡復一遣欽及總兵官劉超救凱里拔賊巖頭)
(砦遂移師克平茶已而邦彦盡驅玀鬼結四十營於斑鳩灣分犯普定復一令欽及總兵官黃鉞分)
(道禦之欽率部將張雲鵬等大敗賊於汪家沖邦彦渡河西奔欽督諸將窮追深入織金明年正月)
(渡河還中伏敗死者數千人充為事官立功自贖會長田苗酋阿賈天保助邦彦為亂復一以兵屬)
(欽討之大戰米墩山生擒天保阿賈先後斬賊魁五十四人破焚一百七十四砦詔免欽為事官總)
(理如故未幾邦彦復大舉入寇欽禦之河上連戰數日夜賊直逼欽壘將士逃竄遂自刎欽勇敢善)
(戰為西南大將之寇崇禎初贈少保左都督賜祭葬建祠曰旌忠)陸夢龍(會稽人萬歷中)
(歷江西副使天啟四年貴州賊未靖總督蔡復一薦夢龍知兵改右參政監軍討賊安邦彦犯普定)
(夢龍偕總兵黃鉞以三千人禦之曉行大霧中直前薄賊大敗之三山苗叛思州告急夢龍夜遣中)
(軍吳家相進搗賊巢撾苗鼓聲振山谷苗大奔潰焚其巢而還)周鴻圖(即墨人起家宿遷知)
(縣天啟初安邦彦亂圍貴陽巡撫侯恂薦鴻圖監紀軍事解其圍遷貴陽同知時龍里衞為賊殘破)
(鴻圖繕城飭備招集拊循民恃為固升平越知府會勻哈叛苗與邦彦相倚為亂巡撫王瑊及御史)
(傅宗龍使監參將胡從儀及都司張雲鵬軍分道搜山所向摧破以功擢副使分巡新鎮道時鴻圖)
(駐平越轄下六衞參議段伯炌駐安莊轄上六衞千餘里閒奸宄屏息崇禎初以右參政分守銅仁)
(諸府苗畏其威不敢竊發)胡從儀(山西人天啟三年分鎮新添偏橋諸衞先是下六衞積苦)
(苗患從儀徧歷苗洞得其山川險易出沒之路畫地分守柝聲相聞四年以遊擊援普定功多既而)
(破賊長田以參將討平勻哈又與諸將平老蟲添又平苗賊汪抱角進都督僉事召為保定總兵官)
(卒於京邸黔人為立真將軍碑)朱燮元(山陰人天啟四年安邦彦陷貴州巡撫王三善軍沒)
(明年廷議命燮元以兵部尚書督貴州雲南廣西諸軍移鎮貴陽六年燮元以父喪歸代以尚書張)
(鶴鳴鶴鳴視師年餘未嘗一戰崇禎元年復召燮元代之兼巡撫貴州時寇亂久井里蕭條貴陽民)
(不及五百家燮元招流移廣開墾募勇敢檄雲南兵下烏撒四川兵出永寕下畢節而親率大軍駐)
(陸廣逼大方邦彦聞之分守陸廣鴨池三岔諸要害别以一軍趨遵義與奢崇明合兵犯赤水燮元)
(授計總兵許成名令誘賊抵永寕而急遣總兵官林兆鼎從三岔入副將王國正從陸廣入劉養鯤)
(從遵義入合傾其巢邦彦恃勇擬先破永寕軍還拒諸將急索戰四川總兵官侯良柱副使劉可訓)
(遇賊十萬於五峯山桃紅壩大破之賊奔據山巔諸將乘霚力攻賊復大敗又追敗之紅土川二年)
(八月十有七日邦彦崇明皆授首燮元乘兵威脅走安邊復烏撒檄招水西宣慰使安位位不決燮)
(元攻之百餘日斬級萬餘養鯤復遣人入大方燒其室廬位大恐三年春遣使乞降燮元受之貴州)
(遂靖乃於沿河築城三十六以新開地分給有功之將令其世襲其冬討平定番鎮寕叛苗通威清)
(等上六衞及平越清平偏橋鎮遠四衞道路凡一千六百餘里十一年春卒於官燮元鎮西南久治)
(事明果行軍務持重謀定後戰禦蠻以忠信不妄殺苗民懷之)劉可訓(未詳何籍人天啟三)
(年為四川僉事監軍奢崇明走龍場壩可訓督諸將進剿功最多崇禎元年改敘瀘副使仍監諸將)
(軍二年與總兵侯良柱破賊卜萬於五峯山斬崇明及安邦彦後擢右僉都御史)盧安世
(赤水衞人萬歷中為富順教諭天啟初奢崇明反帝用大學士孫承宗言超擢僉事監軍討賊屢戰)
(有功五年四月總督朱燮元上言自遵義五路進兵永寕破巢之後大小數百戰擒獲幾四萬人招)
(撫羣賊及漢土苗仲二十九萬三千二百餘人皆監司李仙品劉可訓鄭朝棟盧安世等功武將則)
(林兆鼎秦翼明羅象乾土官則陳治安冉紹文悅先民等進安世貴州右參議遷四川副使遵義監)
(軍又數有功崇禎初與世廕武職進右參政)林兆鼎(福建人以總兵官鎮貴州崇禎三年)
(定番鎮寕苗為亂討平之四年湖廣苗黑酋剽劫偏橋諸處兆鼎遣將進剿攻拔二百餘寨加左都)
(督召遷南京右府卒贈太子少保)朱家民(曲靖人天啟二年官貴陽知府邦彦圍貴陽家)
(民奉王三善命乞援兵於四川又借河南兵共解其圍乃撫傷殘招流移寬徭賦遠邇悅服丁父憂)
(奪情擢安普監軍副使加右參政崇禎時就遷按察使左布政以平寇功加俸一級久之致仕卒於)
(家自邦彦亂雲貴諸土酋盡反攻陷安南等上六衞雲南路斷其後路雖通羣苗猶出沒為患家民)
(率參將許成名等討平盤江外阿野魯頗諸砦於是相度盤江西坡板橋海子馬場諸要害築石城)
(五宿兵以衞居民帝嘉其績皆錫以名家民又於其間築城六廨舍廬井畢備羣苗惕息道路晏然)
(盤江居雲貴交兩岸壁立水深無底廣三十餘丈家民倣瀾滄橋制置鐵索鐵柱横木為板橋建鼓)
(樓築月城以護之遂為永利)張耀(三原人崇禎末歷官貴州按察使就遷本省布政使孫可)
(望李定國等率衆攻貴州城陷執見其帥帥與耀皆秦人說之降執其妾媵怵之終不屈大罵被殺)
(并殺其家屬十三人本朝乾隆四十一年賜諡忠烈)
︹本朝︺宗室洛託(鑲藍旗都統順治十五年以平南靖寇大將軍督師取黔甫至境賊望風)
(遁四月入貴陽軍令嚴肅秋毫無優七月賊遣兵襲黔一夕奄至城下洛託令士卒開門以待賊知)
(有備引去分兵寇青巖又敗走之自是不敢窺黔既而王師進滇遂定西南)趙廷臣(漢軍)
(鑲黃旗人順治十五年夏四月王師定黔秋九月廷臣奉命巡撫下車日延見父老博採)
(旁咨盡得民疾苦狀凡所條禁措置悉中窾要定賦額請蠲賑興學校禁貪横嚴騷擾民困獲甦晉)
(雲貴總督屢平叛亂康熙元年調閩浙總督去之日士民攀號擁道者萬人)佟鳳彩(漢軍)
(正藍旗人康熙六年任貴州巡撫疏言天下所苦者驛站而黔省爲尤甚請增設腰站酌加鋪兵銀)
(米庶應募弗缺而百姓得免騷擾又歷陳黔省田土從前開報之誤請詳細經理於賦役全書内逐)
(一更正以垂久遠並得旨允行在黔四年凡所設施皆恤民疾苦民愛信之後調河南巡撫)
(卒賜祭葬諡勤僖入祀名宦祠)甘文焜(漢軍正藍旗人康熙八年任雲貴總督時)
(吳三桂在滇歲糜軍餉數百萬役重民困文焜悉與蠲免奏增驛遞夫價以給歲運會内艱請假葬)
(親還京召對面陳三桂不軌狀十二年五月回任十二月三桂反提督李本深以安順應之)
(文焜以省城不可守殺其妾攜子國臣馳赴鎮遠思招集楚兵扼險隘使賊不北出時副將姜義先)
(已從賊各營嚮應文焜知事不可為赴吉祥寺先縊其子北面再拜痛哭自刎筆帖式何善雅圖等)
(皆死之事聞贈兵部尚書諡忠果)蔡毓榮(漢軍正白旗人康熙十九年授綏遠將軍)
(同諸軍恢復雲貴賊平授雲貴總督時逆氛初靖毓榮招撫散亡創定規制給牛種勤耕作安反側)
(修武備民甚賴之)王之鼎(漢軍正紅旗人康熙十九年以定海將軍充四川提督恢復全)
(蜀時逆賊吳世璠猶踞貴陽復犯永寕之鼎往援賊悉衆圍之三閱月糧盡援絶猶間率兵挑戰士)
(氣益勵九月九日城陷自刎未殊被執至貴陽賊百計脅降大罵不屈死部下總兵何成德王永世)
(劉奎傅汝友傅富副將楊三虎遊擊劉應科陳田陳先鳳地藏保隨征立功之潘濟世陳應科共十)
(二人同時被害事少保立祠貴陽南關外聞賜諡忠毅贈御書忠節垂芳扁)
(額以旌之)田雯(德州人康熙進士二十七年巡撫貴州端躬率屬以去弊樹利為己責在任四)
(年積倉廩嚴武備撫戢苗蠻威惠並行尤加意學校愛民養士惟恐不及時人比之郭子章云所著)
(有黔書極精核)蘇大有(襄陽人雍正五年以定廣協副將征討八寨丹江清江古州等處每)
(身先士卒以忠義鼓衆所至奏功清江之役攻黃茅嶺苗伏莽中刺傷其左股流血及屨猶揮刃殺)
(賊左右驚問謂苗血適濺吾衣耳及大勝回營方解衣示衆曰頃實負創言之恐亂軍心大丈夫戮)
(力戎行死且不懼此何恤焉軍士聞之愈奮苗人畏之目為蘇大刀每臨陣見其旗幟輒奔潰以功)
(遷古州總兵卒於官入祀賢良祠)陳詵(海寕人康熙中巡撫貴州愛民禮士貴陽府城南有)
(南明河萬石嶙峋水勢激怒多壞舟楫詵建橋十餘洞以分其勢水患始平三江苗蠻蠢動遣將殲)
(其魁餘黨悉平省城兵民雜居詵創立前後左右四營使兵民不相擾又捐俸五千金建營中瓦屋)
(三千楹兵賴以安黔地不識桑麻亦無茶油樹詵購其種令民植之遂為永利乾隆十年入祀名宦)
(祠)馬會伯(寕夏人一甲一名武進士雍正三年任貴州提督黔省地瘠民貧捐穀千石以)
(濟兵令於秋後還倉為永遠接濟之用時廣順州屬長寨等處狆苗滋事會伯偕總兵石禮哈剿擒)
(首惡阿革阿紀李奇等誅之餘皆詣軍前乞降諸苗悉平)陳悳榮(安州人康熙進士雍正初)
(為大定知府值烏蒙苗亂悳榮守城有備賊不敢逼乾隆元年授貴州按察使時苗疆甫定方駐師)
(興屯經略張廣泗欲以威重鎮服用法嚴峻二年貴陽屢有火災悳榮入見廣泗曰天意如此當設)
(誠修省苗亦人耳可盡殺乎廣泗感動乃飭將吏如悳榮言四年署布政使奏黔省山多水足可以)
(疏土成田桑條肥沃宜講蠶繅織紝之法請就鄰省雇募種棉飼蠶紡績之人教習倣照三年必有)
(成效事下議行尋又課民樹杉木六萬株貴陽平越間報墾至三萬六千畝比戶機杼聲相聞得)
(旨嘉奬黔民至今歌頌之)福康安(滿洲鑲黃旗人富察氏乾隆五十九年任雲貴總督)
(時貴州逆苗石柳鄧圍正大營嗅腦營松桃廳三城湖南逆苗石三保等圍永綏附首逆吳半生為)
(亂福康安督兵赴剿連解三圍進援水綏永綏圍亦解追賊至高多砦吳半主就擒嘉慶元年五月)
(因染瘴患泄瀉猶力疾進討餘黨卒於軍事聞贈郡王爵銜諡文襄入祀昭忠祠賢良祠)
花連布(蒙古鑲黃旗人額爾德特氏乾隆六十年以安籠鎮總兵隨總督福康安征剿黔苗)
(所向有功賞給剛安巴圖魯名號擢貴州提督嘉慶元年九月青谿縣逆匪高承德以邪術)
(聚衆知縣王懋德被戕花連布督兵攻克小竹山賊巢鎗斃高承德及戕殺知縣之逆匪陳仰瞻賊)
(黨竄入大小鬼&KR0749;踞險抗拒花連布分兵三路逼&KR0749;仰攻自由中路乘勝直登頭中賊石跌巖陣亡)
(事聞加太子少保銜賜祭葬諡壯節入祀昭忠祠)額勒登保(滿洲正黃)
(旗人瓜爾佳氏乾隆六十年以都統征剿黔苗解永綏圍嘉慶元年逆首石三保就擒率兵連克養)
(牛塘山梁梟石柳鄧於貴魚坡苗平封威勇侯)德楞泰(蒙古正黃旗人伍彌特氏乾隆六十)
(年以副都統隨總督福康安剿辦松桃苗匪駐兵花園隆團等處屢有戰功嘉慶元年偕都統額勒)
(登保進軍平隴連克苗砦逆首石柳鄧就殲封二等子)勒保(滿洲鑲紅旗人費莫氏雲貴總)
(督嘉慶二年南籠狆苗滋事圍南籠永豐冊亨黃草壩捧鮓各城冊亨旋陷勒保赴黔剿辦以安順)
(府之關嶺為南籠要路自統官軍攻克之分兵並進賊勢大沮苗砦來就撫者一百五十有二連解)
(數城之圍復冊亨擒獲逆首王囊仙韋朝元王抱羊等置諸法苗疆悉定封威勤侯)
總纂官(臣)廖鴻藻恭纂并覆輯
校對官(臣)華文榕恭校
大清一統志
貴陽府(貴州省治東西距一百五十里南北距三百七十里東至都勻府麻哈州界一百二十里)
(西至安順府清鎮縣界三十里南至興義府貞豐州界二百二十里北至遵義府遵義縣界一百五)
(十里東南至麻哈州界一百二十里西南至貞豐州界一百二十里東北至遵義縣界二百一十里)
(西北至清鎮縣界六十里自府治至京師七千六百四十里)
︹分野︺天文參井分野實沈之次(晉書天文志自畢十二度至東井十五度)
(為實沈)
︹建置沿革︺禹貢梁州荒裔漢為牂牁郡地(漢書地理志牂牁郡)
(武帝元鼎六年開)晉及劉宋因之(宋書州郡志寕州刺史晉惠帝泰安二年增領)
(牂牁郡成帝分牂牁等四郡為安州)南齊為南牂牁郡地(南齊書州郡志南牂)
(牁郡治且蘭)梁以後入於蠻隋開皇初置牂州大業初
改為牂牁郡唐初亦置牂州隸黔州都督府尋廢
(唐書地理志牂州武德三年以牂牁首領謝龍羽地置四年更名牁州後復故名通志尋為首領南)
(謝氏所有)五代時為八番(通志楚王馬殷遣八姓帥率邕管柳州兵討兩江溪洞至)
(此留軍戍之遂各分據號八番)宋置大萬谷落總管府(明統志宋開寳閒置)
(大萬谷落總管府嘉定間移府於今司治)元至元中置順元路軍民安
撫司并置亦奚不薛總管府皆統於八番順元等
處軍民宣慰司(元史地理志順元等路軍民安撫司至元二十年討平九溪十八洞)
(大處為州小處為縣并立總管府聽順元路宣慰司節制)明洪武四年置貴州
宣撫司六年升為宣慰司隸四川行省永樂十一
年改隸貴州布政司成化十二年分置程番府(名勝)
(志洪武四年酋長密定等舉土内附置安撫司一長官司十六隸貴州衞正統元年以木瓜麻嚮大)
(華山長官司割屬金筑安撫司及程番等十三長官司俱直隸貴州布政司成化十年長官方勇等)
(願開府治設文官領之遂設程番府於程番長官司其安撫司及十六長官司俱隸焉按程番府)
(名勝志稱成化十年置今從明史作十二年)隆慶二年移府治於省城
改為貴陽府萬歷二十九年改曰貴陽軍民府
本朝因之為貴州省治康熙二十六年復曰貴陽府
三十四年省所屬之新貴縣共領州三縣四土司
十九
貴筑縣(附郭東西距七十里南北距一百二十里東至龍里縣界四十里西至安順府清鎮)
(縣界三十里南至龍里縣界六十里北至清鎮縣界六十里東南至龍里縣界八十里西南至定番)
(州界五十里東北至開州界八十里西北至修文縣界七十里漢故且蘭縣地隋置牂牁縣爲牂牁)
(郡治唐改建安縣仍爲牂州治元置貴州等處長官司隸順元路安撫司明初改爲貴筑長官司隸)
(貴州宣慰司洪武四年增置貴州衞二十八年又增置貴州前衞俱隸貴州都司萬歷十四年廢貴)
(筑長官司改置新貴縣屬貴陽府本朝康熙二十六年廢貴州貴前二衞改置貴筑縣與新貴同)
(爲附郭縣三十四年省新貴入貴筑縣)貴定縣(在府城東一百十里東西距四十八里南)
(北距一百七十里東至平越州界十八里西至龍里縣界三十里南至定番州界一百二十里北至)
(平越州界五十里東南至都勻府麻哈州界二十里西南至龍里縣界五十里東北至平越州界四)
(十里西北至開州界五十里漢故且蘭縣地宋爲麥新地改曰新添元至元中置新添葛蠻安撫司)
(屬湖廣行省後改屬雲南行省明洪武四年置新添長官司二十二年增置新添千戶所屬貴州衞)
(尋改所為衞二十九年復升為軍民指揮使司永樂中改屬貴州都司萬歷三十六年又置貴定縣)
(屬貴陽府本朝康熙二十六年省新添衞入貴定縣)龍里縣(在府城東五十里東西距)
(五十五里南北距七十里東至貴定縣界三十里西至貴筑縣界二十五里南至定番州界五十里)
(北至貴筑縣界二十里東南至都勻府都勻縣界一百九十里西南至定番州界一百二十五里東)
(北至貴定縣界二十里西北至貴筑縣界五十里唐宋時為羅甸蠻地元置龍里州大德元年改置)
(平伐等處長官司屬新添葛蠻安撫司明洪武二十三年置龍里衞屬貴州都司二十九年升為軍)
(民指揮司本朝康熙十一年改龍里衞為龍里縣屬貴陽府)修文縣(在府城北五十里東)
(西距一百一十里南北距一百里東至開州界六十里西至大定府黔西州界五十里南至貴筑縣)
(界二十里北至黔西州界八十里東南至貴筑縣界六十里西南至安順府清鎮縣界五十里東北)
(至遵義府遵義縣界一百二十里西北至黔西州界五十五里漢牂牁郡地元置落邦札佐長官司)
(屬順元路安撫司明洪武五年改置劄佐長官司屬貴州宣慰司崇禎三年置敷勇衞兼置修文濯)
(靈息烽於襄四守禦所本朝康熙二十六年改置修文縣以衞所附入屬貴陽府)開州(在府)
(城東一百二十里東西距一百十里南北距九十里東至平越州界八十里西至修文縣界三十里)
(南至貴筑縣界四十里北至遵義府遵義縣界五十里東南至平越州界九十里西南至貴筑縣界)
(四十里東北至平越州湄潭縣界七十五里西北至修文縣界四十五里漢牂牁郡地元置乖西軍)
(民府屬管番民總管明崇禎四年置開州屬貴陽府本朝因之)定番州(在府城南一百)
(里東西距二百一十里南北距六十五里東至龍里縣界八十里西至安順府鎮寕州界一百三十)
(里南至興義府貞豐州界五十里北至廣順州界十五里東南至貴筑縣界九十里西南至廣順州)
(界一百二十里東北至貴筑縣界五十里西北至貞豐州界八十里漢牂牁郡地宋置羈縻南寕州)
(元置程番武勝軍民安撫司明洪武五年改置程番長官司屬貴州衞正統四年改屬貴州宣慰司)
(成化十二年置程番府隆慶二年移府治於省城萬歷十四年於舊府治置定番州屬貴陽府本)
(朝因之)廣順州(在府城西南一百一十里東西距二百里南北距七十里東至貴定驛界)
(一百八十里西至安順府普定縣界二十里南至定番州界五十里北至安順府安平縣界二十里)
(東南至定番州界六十五里西南至安順府鎮寕州界一百二十里東北至貴筑縣界五十里西北)
(至鎮寕州界十二里唐為牂牁國羈縻州地元置金竹府隸管番民總管眀洪武四年改置金筑長)
(官司尋升為安撫司隸貴州衞正統四年改隸貴州布政司成化十一年改屬程番府隆慶二年改)
(屬貴陽府萬歷三十九年置廣順州仍屬貴陽府本朝因之)白納長官司(在府城南)
(七十里元為白納縣尋改司屬府本朝康熙十二年改屬縣正長官周姓副長官趙姓)中曹
長官司(在府城北十五里元置中曹白納長官司屬管番民總管明洪武五年改置今司屬)
(宣慰司本朝初屬府康熙十二年改屬縣正長官謝姓)養龍長官司(在府城北二百)
(二十里元為養龍坑宿徵等處長官司明洪武五年改置今司屬宣慰司後屬府本朝康熙十二)
(年改屬縣長官蔡姓)新添長官司(在貴定縣東北明洪武四年置後屬新添衞本朝)
(康熙二十六年改屬貴定縣長官宋姓)平伐長官司(在貴定縣南元置初屬新添葛)
(蠻安撫司大德元年平伐酋領内附乞隸於亦奚不薛從之明洪武十五年改置今司屬貴州衞二)
(十八年改屬龍里衞萬歷三十六年改屬貴定縣長官庭姓)大平伐長官司(在貴)
(定縣南三十里元置平伐月石等處長官司屬播州安撫司明洪武十九年置今司屬貴州衞二十)
(八年屬龍里衞萬歷三十六年改屬貴定縣長官宋姓)小平伐長官司(在貴定縣)
(西南五十里元為葛蠻雍真等處長官司屬順元路大德初改平伐等處兼雍真長官司明洪武十)
(五年改今司屬貴州衞二十八年屬龍里衞二十九年屬新沐衞後改屬貴定縣長官宋姓)大
谷龍長官司(在龍里縣西北元末置長官宋姓)小谷龍長官司(在龍)
(里縣東北元末置長官宋姓)羊場長官司(在龍里縣東北明初置長官郭姓)底
砦長官司(在修文縣北元置底砦等處長官司屬順元路明洪武五年改置今司屬宣慰)
(司本朝初屬息烽所所廢屬修文縣正長官蔡姓副長官梅姓)程番長官司(附定)
(番州元置程番武勝軍安撫司明洪武五年改置今司長官程姓)大龍番長官司
(在定番州東三十里元置大龍番應天府安撫司明洪武五年改置今司長官龍姓)小龍番
長官司(在定番州東南二十里元置小龍番靜蠻軍安撫司明洪武五年改置今司長官龍)
(姓)韋番長官司(在定番州南五里元置明因之長官韋姓)羅番長官司
(在定番州南三十里元置羅番遏蠻軍安撫司明洪武五年改置今司長官龍姓)木瓜長
官司(在定番州西七十里元為羅賴州軍民長官司尋改木瓜犵狫長官司明洪武十年改置)
(今司正長官石姓副長官顧姓)麻嚮長官司(在定番州西七十五里明洪武十年置長)
(官得姓)盧番長官司(在定番州北五里元置盧番靜海軍安撫司又析靜海軍西地)
(置盧番軍民長官司明洪武五年改置今司長官盧姓)
︹形勢︺山廣箐深重岡曡砦(明統志)富水繞其前貴山擁
其後複嶺四塞為西南之都會(府志)天府金城滇楚
之鎖鑰蜀粤之藩屏(通志)
︹風俗︺士秀而文民知務本(謝東山志)崇儒術重氣節處者
恥汙下之事仕者多廉潔之稱(沈思充志)風氣和平土
壤磽瘠冬不祁寒夏無盛暑(通志)
︹城池︺貴陽府城(周九里有奇門五明洪武十五年建本朝康熙十一年修雍正四年十)
(年乾隆二十四年三十二年重修貴筑縣附郭)貴定縣城(周六里有奇門四明洪武)
(二十二年建本朝乾隆二十四年修)龍里縣城(周三里門四明洪武二十三年建)
(本朝乾隆十八年修)修文縣城(周七里有奇門四明崇禎三年建本朝乾隆二十八年)
(修)開州城(周二里有奇門四明崇禎二年建本朝乾隆三十三年修)定番州
城(周三里有奇門四明成化十三年建本朝乾隆七年修二十六年重修)廣順州城
(未建舊於要隘處所設卡嘉慶十七年修)
︹學校︺貴陽府學(在府治北明萬歷二十一年建本朝康熙三十一年修雍正七年重修)
(入學額數二十名)貴筑縣學(在府治東北本朝康熙三十八年建雍正五年修入學)
(額數二十名)貴定縣學(在縣治西北舊為新添衞學明成化十八年建本朝康熙二)
(十六年改為縣學入學額數二十名)龍里縣學(在縣治南舊為龍里衞學明宣德八年建)
(本朝康熙十年重建十三年改為縣學入學額數八名)修文縣學(在縣治北舊為敷勇)
(衞學明崇禎二年建本朝康熙二十六年改為縣學三十一年修入學額數十二名)開州
學(在州治東舊附敷勇衞學本朝康熙三十八年遷建入學額數八名)定番州學
(在州治北舊為程番府學明嘉靖十五年改建於中峯書院故址萬歷十四年改為州學本朝康)
(熙三十一年修雍正五年重修入學額數八名)廣順州學(在州治東北舊附定番州學)
(本朝康熙三十八年遷建入學額數八名)陽明書院(在府城内巡撫署左明隆慶五年建)
(本朝康熙十二年重建三十一年修雍正六年重修十一年增建)漁磯書院(在府城南)
(明嘉靖中建)正本書院(在府城北本朝嘉慶五年建)正習書院(在府城東)
(南本朝嘉慶五年建)龍岡書院(在修文縣明正德中王守仁謫居龍場時建)開
州書院(在州城南本朝嘉慶十五年建)敏來義學(在府城南本朝嘉慶九)
(年建)蒙養義學(在府城北本朝嘉慶九年建按舊志有中峯書院在定番州治北明)
(宏治中建今廢)
︹戶口︺(原額人丁八千二十四今滋生男婦大小共七十四萬一千九名口計十五萬一千二百五十)
(一戶)
︹田賦︺(田地山塘共二十六萬七千六百二畝七分有奇額徵地丁正雜銀一萬六千三百六十五兩)
(二錢八分七釐米二萬五千六百六十石一斗四升八合八勺)
︹山川︺翠屏山(在府城内布政司署後山不甚高而青翠如屏)虎山(在府城外四面周列)
(郡人謂之五虎山)獅子山(有三一在府城東一在城南一在城西明統志西獅山土山戴)
(石穎川侯傅友德南征嘗駐兵於其上)銅鼓山(在府城東二里高百餘仞俗傳漢諸葛亮)
(藏銅鼓於此亦曰銅鼓巖府志每陰雨聞山中有聲如銅鼓)唐帽山(有二一在府城東二)
(里以形似名明統志土人常避兵於此一在廢小程番司北)棲霞山(在府城東五里一名)
(東山翠巘崔嵬峭壁千仞名山勝概記山半有洞曰來仙)石門山(在府城東六十里名勝志)
(山石對峙如門故名)斗崖山(在府城南一里許俗名倒崖山舊時阿陽苗居其上遺址猶存)
(又相近有筆架山山之西曰文筆山亦名文筆峯孤峯如筆卓立雲表黔記文筆峯在城南十里)
高連山(在府城南二里寰宇記建安縣有高連山名勝志以其勢高而連絡天馬貴人諸山)
(故名通志唐史謂牂牁境内有石門高連二山即此)鳳鳳山(有三一在府城南五里一在定)
(番州西木瓜司東一里一在定番州北二十里)交椅山(有二一在府城南五里一在定番州)
(西五里)化石山(在府城南八里一石突起望之如人相傳為老嫗所化亦名㜑老山)臥
牛山(在府城南二十五里山半有石如臥牛)簸箕山(有二一在府城南五十里旁有)
(青崖亦曰青巖巖下有河通定番州河旁有羊虎二場軍民貿易於此一在廣順州東六十里)板
橋山(在府城南六十里高四十里廣袤三十里雖晴日亦生雲貴陽諸山無高於此者上有石)
(枰傳為仙蹟)風洞山(在府城南六十里白納司西山腹有洞風入其中有聲如雷)金
猫捕鼠山(在府城西南五里以形似名)坎馬山(在府城西二里俗名坎馬沖山)
黔靈山(在府城西三里石徑嶮仄鳥道一綫盤旋而上山頂平衍松篁茂密梵宇琳宮與棲)
(霞山稱東西二勝)木閣箐山(在府城西四十里延袤百餘丈黔記山中有龍潭深不可)
(測禱雨有應遊名山記山木蓊鬱水西之境由此而入)玉冠山(在府城西七十里地名泥)
(河)貴山(在府城北二里名勝志蜀道所經一名貴人峯通志郡之得名以此)白崖山
(在府城北二里兔場官道經此其下有雙水井)驪珠山(在府城北五里其相接曰鴉關山)
金鼇山(在府城北五里通志羣山如奔濤曡浪中湧一峯宛然鼇首)雲錦山(在府)
(城北二十里通志舊為宋宣慰别業)石人山(在府城北三十里水西大道所經山頂羣石拱)
(立如人俗呼人山壩相近有三腳山三山峙立形如鼎足)照壁山(在府城東北一里許本名)
(相寶山又名平頂高峯列嶂排雲儼若屏障)石洞山(在府城東北三里其洞可通人行一)
(名崆巄山亦名髑髏山)東山(在貴定縣東十五里名勝志峭壁千仞)筆峯山(在貴)
(定縣南十里亦名文筆山與學宫對峙其峯如筆高插雲漢又縣南十五里有松牌山)天馬
山(有二一在貴定縣南十五里山勢玲瓏秀拔一在定番州西木瓜司西一里旁有蓮花洞)穴
刀山(在貴定縣南平伐司西峯巒高聳狀如列戟明統志元時有蠻酋保郎者立砦此山招集)
(蠻類黔記司西南八里有古營相傳即保郎聚兵處)雲霧山(在貴定縣南大平伐司東北危)
(峯峭壁惟一徑可通為大小平伐二司之界)谷阻山(在貴定縣西南小平伐司東五里又)
(司西十里有隴冒山)隴黃山(在貴定縣廢丹平司南又司東二十里有擺鋪山司東北三十)
(五里有洞得山)藤茶山(在貴定縣廢丹平司西南又司西十里有覩虎山上多林木亦名覩)
(虎大箐)金星山(在貴定縣西半里山形圓秀迥異諸峯又縣西二里有銀盤山)西山
(在貴定縣西九里)陽寶山(在貴定縣北十里高可百餘丈樹木森密殿閣崔嵬諸峯環向)
(此山稱黔東之勝山上產茶山後為西華山)擺重山(在貴定縣北廢把平司東十里又司)
(東二十里有擺龍山司北十五里有翁黃山)白馬山(在貴定縣東北五里峻石巉巖人跡)
(罕至上有大池深不可測)谷定山(在貴定縣東北十里亦謂之蔡苗山遊名山記上有泉懸)
(崖飛下宛如玉虹名曰飛泉)紫虛山(在龍里縣東門内曡石崚嶒又縣東有仙人山亦謂)
(之仙人石)龍駕山(在龍里縣南一里峯巒聳峙為縣之鎮又縣西南一里有回龍山)長
衝山(在龍里縣西四十里通志山為苗蠻出沒之所明成化間置哨堡以守之)潮音山
(在龍里縣西龍里站旁通志山勢參差角立為近郊之險)雲臺山(在龍里縣北二十里高五)
(里許頂有普賢寺)龍阜山(在修文縣東南)西望山(在修立縣東北廢息烽所西十)
(里盤亘百餘里與開州南望山對峙山巔有鳳凰池闊可里許前有三峯曰翠屏目遊莫若皆壁立)
(萬仞蒼松虬結而目遊更奇峭有石筍數株高插天際又有盤陀石踞絶險處上平下削高二丈餘)
(去石數百武曰模羅峯尤險峻探奇者捫蘿而上左有小澗水落懸崖間輒成飛練澗之左有雙石)
(如柱拔地而起高數十丈曰天門)乖西山(在開州東六十里一名魯郎山元逸士有魯姓)
(者讀書其上亦名書案山旁有洗馬池世傳為漢諸葛亮遺蹟)清水山(在開州東清水江旁)
(兩岸壁立水深莫測)南望山(在開州南三十里連亘數十里蒼翠接天為州之鎮明統志在)
(宣慰司城北一百里名山勝概記南望山深林大箐嵐氣晝昏人跡罕到)陰陽山(在開州東)
(北廢乖西司旁土人以雲氣占晴雨故名黔記山四時青翠晴明時有雲翳雨晦則山頂清明)琴
山(在定番州東一里又州東五里有麒麟山)三台山(在定番州東廢金石司南一里又司)
(南五十里有伏龍山司西二里有天堂山其相近有小龍山)執笏山(在定番州東大龍番)
(司南又司西十里有栗木山)旗鼓山(在定番州東南小龍番司南二十里其相近有馬鞍)
(山又司北有九龍山九峯蜿蜒如龍)松岐山(在定番州東南廢克度里南二里又南四里有)
(高囤山)連雲山(在定番州東南廢通州里南五里)筆架山(有二一在定番州南)
(五里一在州南臥龍司南三里旁有月坡皆以形似名又州南有掛榜山丈峯山)三寶山
(有二一在定番州南七里三峯鼎峙俯視諸山若蟻垤然上有龍洞每歲旱州人禱雨輒應一在州)
(南韋番司南十里)連珠山(在定番州南八里通志五峯連絡如珠其相近者曰笠山俗名)
(斗篷)印山(在定番州南韋番司西一里山形如印)錦屏山(在定番州南方番司北一)
(里其相近又有將臺山旗峯山)三曡山(在定番州南廢洪番司南峯巒曲折三曡又有伏皎)
(山亦作伏蛟山在司北一里)五門山(在定番州南廢盧山司東三里山極高峻旁有三石)
(峽如門盤旋而上山頂平廣有田有泉可以種植又司南二十里有茶山產茶)盧山(在定番州)
(南廢盧山司南)寶塔山(在定番州南廢盧山司西五里峯巒尖削如塔又司北有紗帽山亦)
(以形似名)㳂臺山(在定番州南廢木官里西三里)旗山(在定番州西六里以形似名)
獨鯉山(在定番州西木瓜司南一里)百蓮山(在定番州西麻嚮司北二里又司治)
(後有盤龍山)翠松山(在定番州西廢大華司治前乂司南十里有牛角山司北二里有播)
(答山)屏風山(在定番州西北廢上馬橋司南一里又司南一里曰卓筆山司北二里曰高洞)
(山又北二里曰崖頭山)五魁山(在定番州西北廢小程番司東四里)蒙山(在定番州)
(西北程番司南二里又司西二十里有龍山)驪龍玩珠山(在定番州北二里山勢盤)
(曲故名)桐木山(在定番州北盧番司東三里又司南一里曰象山又南曰獅山又南曰太)
(平山)真武山(在廣順州治西相近有靈龜山又州治後有馬鞍山)螺擁山(在廣順州)
(東二十里明統志在安撫司南二十里名勝志山高五里其形如螺上有深淵水碧如藍四時不涸)
(每天欲曙鳥獸集而飲之)白雲山(在廣順州東三十里萬山環列每旦有白雲從山頂起因)
(名上有羅永菴)天台山(在廣順州南五十里俗傳有黑白二鹿往來其上按明統志山在)
(安撫司東南二十里黔記云州西南二十里有天臺山疑即一山也)梯嶺(在府城南三里石級)
(如梯中曹司路經其上)繡嶺(在府城北八里)牛眠嶺(在定番州東南小龍番司南十)
(里)翁松嶺(在定番州南廢盧山司南十五里又州北盧番司北有松明嶺)老人峯
(在貴定縣東七里)文秀峯(在定番州東南牛眠嶺旁)獨峯(在定番州東南廢克度里)
(東二里)忠節岡(在府城南二里黔記高連山麓有忠節岡郡人徐資戰沒其妻守節合葬)
(於此)龍岡(在修文縣龍場驛側)桐木岡(在定番州東大龍番司南一里)臥牛岡
(在定番州南廢盧山司北一里)藏甲巖(在府治俗名鬼王洞黔記三國時蜀漢王志英武過)
(人而貌寢軍民呼為鬼頭從諸葛武侯南征擒雍闓過此藏盔甲以鎮百蠻)薛巖(在府城南)
(門外郡人薛紹魯故圃巖壑有天然之致今廢為僧刹)青巖(在府城南五十里名勝志巖下)
(南明河遶之)避雨巖(在府城北一里許)點易巖(在府城北一里許名勝志郡人)
(易貴校易於此)香蓮巖(在貴定縣西南舊城南石如白玉嵌空玲瓏上生香草)銅鼓
巖(在貴定縣西地名猴場有銅鼓二常有紅鱗蛇蟠其上將大雨時輒聲聞數里)三昧巖
(在開州北三十里懸巖聳峙雲表)滴水巖(在定番州東南十里通志巖中滴水四時不竭)
(巖前有平地名曰三墓地接苗境舊時置哨兵守之)長巖(在定番州北盧番司南十五里)魁
星石(在府城舊貢院内有石屹立類石鼓形)船石(在府城東二里牛渡河邊長數丈儼)
(然一舟)石譜(在府城南白納司通志平地突起奇石欹整橫斜千態萬狀足供繪圖)犀
牛石(在府城西一里昂首田中如犀牛狀)仙蹟石(在府城北四十里地名牛矢屯通志)
(石上有人足跡踵趾宛然旁有亭曰仙蹟今廢)望夫石(在府城北八十里地名谷頂壩俗傳)
(昔有人出征其婦朝夕望而化石至今形如婦人襁負孩童)倒影石(在貴定縣南大平伐)
(司東五里山石壁立明如懸鏡相傳舊時照見樹木水石皆如水中倒影後為土人剗削失光)石
龍(在貴定縣西南香蓮巖下有石如龍角爪鱗甲皆具)鳳凰石(在貴定縣西二十里文彩)
(羽翼宛肖鳳形邑人以為人文之徵)鯉魚石(在龍里縣西五里道旁有揚鬐鼓鬛烟雨欲飛)
(之勢)東苗坡(在龍里縣西產茶)營盤坡(在定番州南二里)紅土坡(在定)
(番州西一里土皆赤色相近有楊梅坡以所產名)伏龍坡(在定番州西北廢小程番司南)
(二里西通上馬橋東連盧番司)雷打坡(在廣順州北二里山石皆為雷所擊故名)麄石
坡(在廣順州北十里通志坡上有洞相傳昔有人藏金器其中人不敢取)嘉木箐(在定)
(番州西北廢小程番司南十五里又司南五十里有江度箐)三仙洞(在府城東四十里地)
(名翁若堡名勝志洞中有三石座旁有石盆仰承巖溜舊名玉女洗頭盆又廢新貴縣谷池里有魯)
(納洞三洞並列可容千人昔人嘗於此避兵或以為即三仙洞也)朝陽洞(在府城南二里)
(爽塏可供遊賞下有龍泉名勝志洞中懸巖滴乳千態萬狀間有青綠綴於石上)雲崖洞
(在府城西北三里舊名唐山洞中甚幽䆳黔記作芝巖洞)白龍洞(在府城西北十五里名勝)
(志洞深數十丈遊者秉燭導之半里許有水泠泠編竹橋以渡再入有石筍數莖大如楹扣之鏗然)
(知鐘)水濱洞(在府城北又有水落洞為衆水所歸上有石樓可棲)瀉玉洞(在府城北)
(四十里地名羆窩洞門林木幽秀其中石乳石牀井竈俱備洞口有泉外瀉懸為瀑布)崆峒
洞(在貴定縣東南十五里自洞口曲折而下甚寬廣崖隙透光有聲隱隱如潮)龍山洞
(在貴定縣西南一里許高百餘尺内有丹爐石几及巨人足跡)烏龍洞(在貴定縣西南舊城)
(南十五里烏龍潭上通志其洞深窈難窮中分為二沉潭内蓄急湍外流靈物之所宅也)西華
洞(在貴定縣西三里崖石峭拔下臨深澗又縣西五里有海馬洞世傳洞中有獸如馬出與牝馬)
(交即產名駒)憑虛洞(在貴定縣西十五里舊名母豬洞明邱禾實易以今名洞中周如華)
(蓋石乳滴成巖竇奇勝難名前有小洞水聲遠震吼若轟雷名曰雷鳴洞)白衣洞(在貴定縣)
(西四十里通志洞門高數十丈一徑崎嶇穿崖而入凡三折變幻莫可名狀土人建庵其中)三
門洞(在貴定縣北十里廣可容萬人有東西南三門儼如城郭昔人每避兵於此)留雲
洞(在龍里縣南一里許通忘洞中懸二石乳扣之如鐘鼓左有一石臺曰雕雲臺奇石有天然之)
(巧)石天洞(在修文縣南五里通志石峯聳峙峭壁削成中通一竅高敞可以遠眺昔有王)
(輔搜奇至此建庵三楹覆以木皮謂之木皮庵)陽明洞(在修文縣北三里名勝志舊名東洞)
(王守仁闢之改為陽明洞天)天生洞(在定番州東廢金石司東六十里又州南羅番司西)
(五里有龍王洞)仙人洞(在定番州南廢臥龍司東十里又司東十里有白象洞洞中有石如)
(象)勾漏洞(在定番州南羅斛城東六十里洞在山巔寬敞幽僻人跡罕到相傳勾漏今葛)
(洪曾居此)蜃洞(在廣順州東天生橋下水潄石骨如蟹筐蜂房奇奥莫測)白雲洞(在廣)
(順州東白雲山上名勝志白雲洞外窄中夷有隙通天洞前有白雲庵左右杉木數章大者數圍小)
(者合抱相傳明建文帝手植)懸羊洞(在廣順州南十里内有石如羊倒懸亦謂之弔羊洞)
三水江(在府城北三十里通志府西境之水流至此合為一川又東流合為清水江即陸廣)
(諸水之下流也)烏江(在修文縣北五里自黔西州流入與遵義縣接界又東入湄潭縣界明統)
(志烏江河在宣慰司城北二百里湍流洶悍乃貴播之界河其南岸有烏江關)清水江(在開)
(州南即南明河下流也自府境流經貴定縣北入州界東北合於烏江黔記清水江在貴陽府東一)
(百五十里其水清冽兩岸峯嵓壁立崎嶇難行乖西巴香諸苗倚此為險景泰三年南和侯方瑛平)
(其兩岸為坦途苗獠奪氣)回龍江(在定番州東廢金石司東南又州東大龍番司東一里有)
(奔龍江)牂牁江(在定番州南一名都泥江源出州西北三十里亂山中曰濛潭經州南界)
(地名破蠶又南入廣西泗城府界漢書武帝紀元鼎五年發夜郎兵下牂牁江咸會番禺水經注夜)
(郎豚水東經牂牁郡且蘭縣謂之牂牁水名勝志牂牁江南流入廣西泗城界為右江至潯州與左)
(江合下番禺入南海州志江有二流一自金筑東北流遶州城一自上馬橋東流入境合為一江而)
(東南注)九曲江(在定番州南二十里下流入牂牁江)遶翠江(在定番州南臥龍司)
(南自山澗中遶流而東入牂牁江)環帶江(在定番州南羅番司南又州西北廢小程番司)
(東有漣江下流俱入牂牁江)貫城河(在府城内城北有擇溪亦曰宅溪源出崆巃山流貫)
(府城南流入南明河通志貫城河發源崆巃山貫城中夏秋水泛沿岸民居多傾圯漂溺明時於上)
(流鑿渠洩水城市始安)南明河(在府城南門外源出定番州上馬橋河東北流經此又東)
(北入貴定縣及開州境為清水江之上源亦謂之南門河水勢峻急每一吼動城中即遭回祿康熙)
(年間巡撫陳詵建橋十餘洞分水勢以弭火災黔記南明河通烏江以入蜀江萬石嶙峋舟楫阻礙)
(數議開濬未果)龍洞河(在府城南十里流入南明河明天啟初安邦彥攻會城巡撫王三善)
(赴救邦彥退屯於此明統志龍洞河在宣慰司城東十里)四方河(在府城西南五里通志源)
(出廣順州流合濟番河東流匯於南明河)濟番河(在府城西南三十里自廣順州流入合於)
(四方河而入南明河黔記俗名花犵狫河為八番要路)鴨池河(在府城西一百五十里下)
(流入陸廣河)八字河(在貴定縣東二里水自遠澗發源與城西之流合中有大石觸激分)
(流如八字下流入清水江又縣東六十里有大甕河亦北流入清水江)加牙河(在貴定縣)
(南平伐司北源出谷者砦下流入甕首河)甕首河(在貴定縣南大平伐司東南二十里下流)
(合清水江)甕真河(在貴定縣西南小平伐司西下流入清水江)三岔河(在貴定縣)
(西南小平伐司境三水匯流故名)藤茶河(在貴定縣西南廢丹平司南十里通志源出藤)
(茶山又有藤茶渡流合甕首河)甕城河(在貴定縣西三十里源出平伐司界東北流經此下)
(流入清水江明統志元有甕城都桑等處長官司以此名)落白河(在貴定縣北十里其深莫)
(測下流入甕城河)翁黃河(在貴定縣北翁黃山下流合甕城河)簸箕河(在龍里縣)
(北四里東流入貴定縣境合清水江)陸廣河(在修文縣境自安順府清鎮縣流入又北合於)
(烏江明天啟初巡撫王三善朱燮元禦水西七目安邦彥先後駐兵於此明統志河在宣慰司城西)
(北一百五十里當水西驛道於此置巡檢司以詰行者黔記陸廣河有水口砦又有陸廣城爲水西)
(要地)大龍河(在定番州東大龍番司後合奔龍江而入牂牁江)龍井河(在定番州)
(東南廢克度里南又州西麻嚮司前有小河)大韋河(在定番州南韋番司南三里流入牂)
(牁江州志大韋河上通程番下接臥龍番)小河(在定番州南方番司南又南五里有底方河俱)
(流入牂牁江)小水河(在定番州南羅番司東五里又司北有羅番河二水流合環帶江而)
(入牂牁江)腰帶河(在定番州南廢盧山司南又司西三十里有擺遊河下流入牂牁江)冷
水河(在定番州西北廢小程番司南五十里流合漣江)上馬橋河(在定番州西北)
(廢上馬橋司東其水東北流入府界即南明河上源也)玉帶河(在定番州北二里流入牂)
(牁江)洗馬河(在定番州北盧番司東下流南入牂牁江)一宿河(在廣順州東從仁里)
(俗傳明建文帝入白雲山時宿於此因名)麻線河(在廣順州北十里流延如線下流入牂牁)
(江)富水(在府城南一里通志源出八里屯之龍井東北流入南明河)三潮水(在修)
(文縣北十五里通志其水倏湧倏竭湧則奔騰怒號竭則聲響俱寂)雙峽水(在定番州東南)
(小龍番司南有二流會於司東又南流而西折入牂牁江)雲溪水(在定番州南廢方番司北)
(一里山嵐返照相暎常有雲氣浮騰於水面)聖水(在廣順州西五里城名麻大砦人汲則湧)
(不汲則止)墨特川(在府城西北通志元大德五年順元酋長宋隆濟與水西土官妻蛇節作)
(亂元將劉國傑討之於此)西溪(在府城西北一百八十里流合陸廣河又府城北二百里有沙)
(溪流合烏江)甲港溪(在貴定縣西南廢丹平司東十五里)乾溪(在貴定縣西十里流)
(合甕城河又西有麥新溪流合八字河名勝志苗人多於此跳月吹蘆笙男女相和名跳月溪)羅
鴨溪(在貴定縣北廢把平司南)原溪(在龍里縣西南五里東北流入簸箕河黔記原溪一)
(名水沖)小溪(在定番州南廢洪番司南溪流清澈東入牂牁江)九曲溪(在定番州)
(西木瓜司南八里)尤愛溪(在廣順州東從仁里出山腹中匯為深溪乂東穴山腹瀉為瀑)
(布流注濟番河又州南五里有乾溪雨集成溪雨止則涸)芳杜洲(在府城南門外南明河中)
(廣可百步春來芳草晴沙足供遊詠)涵碧潭(在府城南門外通志潭為南明河之所匯碧流)
(瑩澈深不可測)洛白龍潭(在貴定縣北十里黔記潭深莫測相傳每歲有霧氣上騰在水)
(則豐在山則歉)白馬潭(在修文縣北溪流至此渟滀澄泓俗謂有神物居之)夢草池
(在府城内按察司署中通志舊為邑人吳子騏别墅一泓清淺經冬不涸岸植花木與池蓮相掩映)
玉池(在府城内豐濟倉前通志明巡撫趙鉞濬為堂於池之北曰鳳嬉為亭於池中曰浮光)
蓮花池(有二一在貴定縣西南猴場每盛夏時荷香數里一在定番州治前)靈泉(在府)
(城内大興寺内泉極澄澈)廉泉(在府城内按察司署内又有文泉二一在儒學前一在至公堂)
(右)聖泉(在府城西八里一名百盈泉一名漏汋泉自山麓湧出晝夜百盈百竭似有槖籥莫)
(測其端下流溉田數百畝明鎮遠侯顧成甃石為池上覆以亭池中立石以驗消長明統志聖泉在)
(宣慰司城西北八里泉穴寬可六尺許又號為靈泉)九十九泉(在府城西二十里地名高)
(寨泉出山頂有九十九灾今堙)珠泉(在府城西三十里通志泉列池中分六七道而出纍纍如)
(貫珠不絶)温泉(有二一在府城北九十里地名楊郎壩其始出可以熟物流漸遠乃可浴一在)
(開州北三十里)神應泉(在府城北一百二十里地名巴香府志泉初無水旁有兩石汲者擊)
(石數聲則涓涓流出隨器大小既足復縮不流繼汲者亦然莫測其故)濟行泉(在貴定縣)
(新添關鋪有二源出高連山穴行者藉以濟渴故名又縣東北十里有飛泉)呼應泉(在龍)
(里縣南五十里呼之水輒湧出百呼百應俗名呌應泉)瀑布泉(在修文縣境黔記在府城)
(北五十五里)甘馬泉(在定番州南五里)滚水泉(在定番州南韋番司西三里)
龍泉(在廣順州東十里)福泉(在廣順州南)漁磯灣(在府城南南明河左岸漁)
(人鼓抴往來之所)鼇頭磯(在府城南明巡撫江東之架石築隄建甲秀樓於上)養龍
坑(在貴筑縣北養龍司旁名山勝概記兩山之間泓渟淵深靈物藏其下春初土人立柳坑畔繫)
(牝馬已而雲霧晦冥類有物蜿蜒與馬接其產必龍駒洪武四年偽夏明昇降獻良馬十其一白者)
(得之於此賜名飛越峯繪圖藏之學士宋濂為讚)龍井(有三一在府治城隍廟前水出石隙)
(味甚清冽明安邦彥圍城井忽涸探之一穴深窅莫可窮極蓋賊使人潛盜此水以困城中一在定)
(番州北盧番司前)南龍井(在府城南黔記城南之蓮花塘上有南龍井)普惠井
(在府城北一名四方井)沙井(在貴定縣治一名沙井泉味極清甘遇旱不竭)㳂井(在定)
(番州西木瓜司北一里清流長湧雖旱不竭)跪井(在廣順州東白雲山羅永庵前州志俗傳)
(明建文帝隱此山高無水神龍爲之湧泉不溢不涸時有雙鯉出没以應晴雨取水者必跪汲始得)
︹古蹟︺牂州故城(在府城西漢牂牁郡地隋開皇初置牂州大業初改牂牁郡唐武德三年)
(復曰牂州四年改牁州尋復故名開元中爲羈縻州唐書地理志牂州武德三年以牂牁首領謝龍)
(羽地置)貴定故城(在貴定縣西南四十里通志明萬歷時割龍里衞之大平伐司及新)
(貴縣之平伐司地設縣有小城本朝康熙二十六年移縣治新添衞城此城廢)程番故
城(即今定番州治元置八番順元蠻夷官明成化中置程番府元史地理志八番順元蠻夷官至)
(元十六年招降西南諸番以爲安撫司並懷遠大將軍虎符仍以兵三千戍之通志明成化十年設)
(程番府於程番長官司隆慶二年移程番府治於省城改名貴陽府萬歷十四年設定番州於舊府)
定遠故城(在定番州南一百里元置定遠府領州五縣十一明初俱廢元史地理志定遠)
(府桑州章龍州必化州小羅州下思同州朝宗縣上橋縣新安縣麻峽縣甕蓬縣小羅縣章龍縣烏)
(山縣華山縣都雲縣羅博縣)新廣順城(在廣順州東北北岡上明崇禎中建通志萬歷)
(中置州無城崇禎二年始建土城尋復議廢二城而改建新城於北岡上今州治仍舊城而以新城)
(駐防兵)大萬谷落廢府(在府城北一百二十里宋置總管府後廢黔記宋開寶間)
(蠻酋普貴内附析羅甸國置大萬谷落總管府嘉定間移府於今宣慰司治遂廢)乖西廢
府(在開州東六十里元皇慶初置軍民府後廢今為乖西司地元史地理志乖西軍民府皇慶元)
(年立以土官阿馬知府事佩金符黔記在府城北一百里地名大乖西)小羅廢州(在府)
(城南俗名爾溪街元置尋廢元史地理志八番順元蠻夷官小羅州黔記府南二十里有大羅廢州)
(亦元置俗名大羅街按元志無大羅州或對縣而言故曰大羅耳)洪邊廢州(在府城北)
(八里元至元中建隸八番羅甸宣慰司)章龍廢州(在府城北二十里元史地理志八番)
(順元蠻夷官章龍州章龍縣黔記廢章龍州俗訛為隴上)新貴廢縣(在府治東南隅元置)
(順元路於此兼置貴州明洪武初改為貴筑司萬歷中置新貴縣以貴筑司為貴筑鄉本朝康熙)
(二十六年置貴筑縣於府治西北隅三十四年裁新貴縣)白納廢縣(在府城南白納司西)
(八里元置後廢黔記地名躬蛾砦元置尋改置中曹白納司縣遂廢)牂牁廢縣(在府城西)
(隋置縣屬牂牁郡唐改名建安屬牂州後廢唐書地理志牂州建安本牂牁武德二年更名)賓
化廢縣(在府城西隋置縣屬牂牁郡唐屬牂州後廢)古𤬪廢縣(在廣順州南一)
(百里元置屬金竹府明初廢元史地理志金竹府古𤬪縣黔記在安撫司西南一百里元置隸金竹)
(府俗名古羊縣按黔記通志俱作古筑考元史金竹府下止註古𤬪縣而無古筑黔記通志之稱)
(筑疑即坂字之譌也又考𤬪本瓨字𤬪與缸同缸羊聲相近故俗譌為羊其為古𤬪益明矣)貴
州廢衞(在府治西隅明洪武中置又貴州前衞在府治之西北隅)新添廢衞(即今)
(貴定縣治元史地理志順元路新添葛蠻安撫司明統志宋嘉泰初土官宋允高克服麥新等處以)
(其子宋勝守之乃改麥新為新添舊志本朝康熙二十六年移縣來治而以衞省入)敷勇
廢衞(即今修文懸治明崇禎三年設衞於此本朝康熙二十六年改為縣通志宋元豐初名)
(乾壩龍場係水西安氏地)於襄廢所(在府城東南五十里明崇禎三年以青山司地設於)
(襄守禦所有城本期康熙二十六年省入修文縣)濯靈廢所(在府城北一百三十里明)
(崇禎三年以水西地建濯靈守禦所有城本朝康熙二十六年省入修文縣)息烽廢所
(在府城東北一百十里明崇禎三年以貴州前衞故絶六屯并割底砦司地建息烽守禦所有城)
(本朝康熙二十六年省入修文縣)修文廢所(在府城東北一百五十里明崇禎三年以)
(水西地建修文守禦所有城本朝康熙二十六年省入修文縣)龍里廢所(在龍里縣)
(西元置隸八番羅甸宣慰司後廢入龍里司又縣東南五十里有廢龍里縣元置隸龍里州尋省入)
(平伐司)虎墜廢司(在府城東六十里明洪武十二年置長官司本朝雍正八年裁)
曾竹廢司(在府城西北八十里元置長官司後廢元史地理志順元等路軍民安撫司曾)
(竹等處大德七年順元同知宣撫事阿重嘗為曾竹蠻夷長官以其叔父宋隆濟結諸蠻為亂生獲)
(隆濟以獻)八番順元廢司(即今貴筑縣治元至元中置宣慰司都元帥府明洪武初)
(廢通志元至元二十九年置八番順元等處宣慰司都元帥府)甕城都桑廢司(在貴)
(定縣西南二十里元置長官司明初廢元史地理志新添葛蠻安撫司甕城都桑等處)丹平
廢司(在貴定縣西南一百里元置長官司今廢明統志丹平長官司元置屬廣西南丹州後廢)
(洪武中改置屬新添衞尋省永樂元年復置通志本朝康熙二年土官莫之廉以罪誅司廢)把
平廢司(在貴定縣北四十里元置長官司本朝雍正八年改土歸流明統志元置把平砦)
(長官司屬順元路洪武十五年屬貴州衞黔記洪武二十八年屬龍里衞二十九年屬新添衞後屬)
(貴定縣)噥聳古平廢司(在龍里縣東十里元置長官司明廢元史地理志新添葛)
(蠻安撫司噥聳古平等處按黔記作隴聳)龍里廢司(在龍里縣西北元為龍里等砦)
(長官明洪武五年土酋何有善歸附置司授之本朝屬龍里縣今廢元史地理志管番民總管龍)
(里等砦明統志在宣慰司城東五十里)水東廢司(在龍里縣東北元置水東長官司明)
(洪武五年土酋向四歸附置司授之又以隨征官胡文英為副今俱廢元史地理志順元路安撫司)
(水東)六廣廢司(在修文縣北元置長官司明初廢元史地理志順元路軍民安撫司六廣)
(等處黔記在府城北一百五十里)劄佐廢司(在修文縣境元置長官司今廢劄佐一作)
(扎佐元史地理志順元路軍民安撫司落邦扎佐等處明統志在宣慰司城北五十里黔記在貴陽)
(府北八十里)青山廢司(在修文縣境元置青山遠地等處長官司屬順元路安撫司明)
(洪武中改曰青山長官司屬貴州宣慰司後廢明統志在宣慰司東北四十里黔記在貴陽府西北)
(三十二里)底窩紫江廢司(在開州東北元置長官司今廢元史地理志管番民總管)
(底窩紫江等處黔記在貴陽府東北一百五十里)乖西廢司(在開州東北六十里元置)
(雍真乖西葛蠻等處長官司明洪武初改司名設正副長官本朝乾隆年間裁)金石番
廢司(在定番州東二十五里元置金石番太平軍安撫司明洪武五年改置長官司本朝乾)
(隆年間裁)方番廢司(在定番州南八里元置方番河中府安撫司明洪武五年改置長官)
(司本朝乾隆年間裁)洪番廢司(在定番州南十里元置洪番永盤軍安撫司明洪武)
(五年改置長官司本朝雍正七年裁)臥龍番廢司(在定番州南十五里元置臥龍)
(番南寕州安撫司明洪武五年改置長官司本朝乾隆年間裁)盧山廢司(在定番州)
(南七十里元置長官司本朝康熙四十年裁元史地理志管番民總管盧山等處明統志初屬貴)
(州衞正統中改屬貴州宣慰司尋改屬金筑安撫司)大華廢司(在定番州西八十里明初)
(置長官司本朝康熙五十七年裁明統志在金筑安撫司南一百二十里洪武中置)小程
番廢司(在定番州西北五里元置長官司屬番民總管府明因之本朝乾隆年間裁)上
馬橋廢司(在定番州西北二十里元置上馬縣明洪武五年改置長官司本朝乾隆年)
(間裁)金筑廢司(即今廣順州治明初置安撫司後廢黔記明洪武四年酋長密定歸順罷)
(金筑府置金筑長官司於斗笠砦十年升安撫司十六年密定遷司治於杏林峯永樂十一年密定)
(子得珠又遷於馬嶺之南曰壩砦即今州治也)克度里(在定番州東南一百里元置雍郎客)
(都等處長官司明洪武中廢司分為上下克度二里今廢元史地理志新添葛蠻安撫司雍郎客都)
(等處)通州里(在定番州東南一百五十里元置重州蠻夷長官司明初改為通州里今廢元)
(史地理志管番民總管重州)木官里(在定番州南一百四十里元置木當蠻夷長官司明)
(初改為木官里今廢元史地理志新添葛蠻安撫司木當)萬年閣(在府治鎮守署内前有鎮)
(邊廳後有退食堂明王鏊建)扶搖閣(在府城南通志憑高覽勝目盡溪山今廢)槐閣
(在龍里縣治龍山寺内明萬歷中刑部侍郎胡價謫戍龍里衞嘗吟眺於此)雁塔(在府治儒)
(學内明按察司副使李睿建考貴州歷科鄉貢次第及氏名歲月刻於其中今燬)獅峯將
臺(在府城西一里許通志明初傳友德講武於此)觀風臺(在府城東南一里許明萬歷中)
(建)鼎耳臺(在府城西明崇禎中總督李若星以西城外高阜易於受敵因羅入城中建臺)
(其上)讀書臺(在府城北二里白巖山之半通志明郡人王訓讀書之所遺址尚存)鐘鼓
樓(在府治北門内通志今廢基址尚存)萬卷樓(在府治通志明郡人易貴構以貯書)東
樓(在府城東明郡人顧璿建)都是春風樓(在府城東之東山通志明萬歷中建今燬)
無邊風月樓(在府城北八里明郡人文士昱建)來和堂(在府治即貴州軍民)
(堂舊曰正已後更為安攘又更為來和黔記取綏斯來動斯和之義)紫薇堂(在府治布政司)
(署内明布政司張孟介建)愛山堂(在府城南又名迎恩亭)甕安堂(在貴定縣西)
賓陽堂(在修文縣治龍場驛内明王守仁為記)澄心亭(在府治察院内又有菜根)
(亭明鄒魯並為之記)遠俗亭(在府治提學署内明王守仁為記又有半山亭亦在署内)江
亭(在府城南)來喜亭(在府城南)省耕亭(在貴定縣西門外)占星亭(在貴)
(定縣西四里)問農亭(在貴定縣北門外)望氣亭(在貴定縣北五里)君子
亭(在修文縣治龍岡書院内明王守仁環植以竹有記)何陋軒(在修文縣治龍岡書院内)
(明王守仁建有記)竹石山房(在龍里縣治龍山寺内)玩易窩(在修文縣北陽)
(明洞明王守仁穴山麓為之讀易於此)循陔園(在貴定縣城隅明邑人邱禾實建)仙
籬(在府城北八十里高巖上通志昔有黃冠結茅於此)石田(在府城南二十五里黔記昔有)
(隱士居此忽有道士從假牛云耕石田隱士妻往索牛道士怒舍之去今石上猶存耕犂之跡)
︹關隘︺新添關(在府城東南二里今名圖安關通志貴州站在其下)響水關(在府城西)
(北五里亦謂之蔡家關相近有闊水闊明洪武三十年顧成征水西諸蠻破闊水關即此)鴉關
(在府城東北五里鴉關山下關西為楊柳鋪四川驛道所經)打杵關(在貴定縣東五里其)
(地亦名打鼠嶺又縣東十五里有谷忙關亦名谷滿關)甕城關(在貴定縣西南二十五里)
(黔記自馬桑沖而西十五里即甕城哨)馬桑關(在貴定縣西五里亦名馬桑沖舊為苗賊)
(出没之地明萬歷中築堡守禦)隴聳關(在龍里縣東二十里隴聳一作噥聳又作巃嵸黔記)
(自東門外東關哨二十五里至巃嵸哨又十里接新添衞界)永通關(在龍里縣西五里又)
(有長衝關在縣西長衝山)黎兒關(在龍里縣西二十里又西即界牌哨接貴筑縣界)木
星關(在定番州東廢金石司西南八十里又司西三十五里有墓口關司西九十里有梅子關)
龍堰口關(在定番州東大龍番司西十二里)通州關(在定番州東南一百七十)
(里)克度關(在定番州東南一百八十里)雞窩關(在定番州南十里相近有磨石)
(關又州南十五里有滴水巖關又南五里有石門關)烏羅關(在定番州南羅番司西北五十)
(里又司北十里有穴夏關竹牁關)苦練關(在定番州南廢盧山司西北七十里又十里有)
(翁松關)蔓頭關(在定番州西木瓜司北十五里又州西麻嚮司東二里有打仇關州西廢)
(大華司北六里有黑石關)小山關(在定番州西北廢上馬橋司東五里又司東南二十五里)
(有洞口關三十里有長田關司南十五里有下馬關四十里有青苗關司西北六十里有鴨水關)
程番關(在定番州北十里)白崖關(在廣順州東十五里又東五里有翁桂關)乾
溪關(在廣順州西四十里又西五里有文馬關)燕溪關(在廣順州北十三里)扎佐
巡司(在修文縣東本朝乾隆十五年設)廣興鎮(在府城西南)龍頭營(在龍)
(里縣東明天啟初安邦彥犯會城巡撫王三善赴救自新添抵龍頭營敗賊兵奪龍里是也)白
杵營(在龍里縣東南安邦彥犯會城其黨宋萬化據龍里官軍不能進别將楊愈懋與戰於江)
(門白杵營即此)水洞山砦(在貴定縣東南十餘里抵都勻府之間道也又縣西南十里至)
(翁啞山縣東北十里至黃苗山皆縣境小路苗之巢穴)高砦(在龍里縣西十里明王三善討)
(安邦彥既克龍里引兵復進奪高砦及七里衝)金明砦(在開州廢乖西司境明洪武中顧成)
(征乖西扒古各勞金明等砦平之)卜弄砦(在定番州境又有立旺砦皆戍守地通志州境)
(有把馬等十八砦俱屬通州里管轄)羅榮砦(在廣順州東南)青巖堡(在府城南四十)
(里明天啟初安邦彥遣兵圍青巖斷貴陽糧道巡撫王三善使别將王建中救青巖焚賊砦四十八)
(莊定番路始通)孫官堡(在府城西北又相近有趙官堡明安邦彥渡江燒刦麻姑孫官堡巡)
(撫王瑊先遣兵攻府西沙壩盡俘其羅鬼苗蠻奪氣又遣兵敗邦彥於趙官堡水内水外之賊皆潰)
(去)洪邊堡(在府城北十里舊為土司宋氏所據又有八姑蕩及平八莊諸砦俱在府西北)
(明天啟初洪邊土酋宋萬化與諸苗謀應安邦彥巡撫王三善遣王建中剿八姑蕩焚莊砦二百餘)
(處賊謀遂寢)蓮花堡(在龍里縣西明天啟三年安邦彥黨據龍里巡撫王三善遣别將祁)
(繼祖破蓮花堡連燒上中下三牌賊砦百餘處龍里之路始通)皇華驛(在府治上通清鎮下)
(達龍里)貴州驛(在府城北今廢明永樂間貴州初設布政使其時未有官廨假城外驛館)
(為公署即貴州驛也至景泰間始建署於城内)且蘭驛(在貴定縣治上通龍里下達平越)
新添驛(在貴定縣南上通龍里下達黃絲驛為往來要道)羅甸驛(在龍里縣治上)
(通貴筑下達貴定)龍里驛(在龍里縣西上通省城下達新添明統志洪武四年置十九年)
(改為站通志今仍置龍里驛)龍場驛(在修文縣治明正德初王守仁嘗謫龍場驛丞今廢)
劄佐驛(一作扎佐驛在修文縣東本朝乾隆十五年裁又有底砦驛渭河驛養龍坑驛陸)
(廣驛俱在縣境)龍洞鋪(在府城東十里又有阿江鋪中火鋪畢鋪哨鋪毛栗鋪班竹園鋪舊)
(各有鋪兵戍守俱屬貴州衞今裁)乾溪鋪(在貴定縣西又有甕城鋪新安鋪巖頭鋪舊皆)
(戍守處)谷覺鋪(在龍里縣境通志作谷角鋪又有高砦鋪麻子鋪隴聳鋪舊皆戍守處)
太平哨(在貴筑縣境又有阿江頭哨涼水井哨平哨灣子哨長坡哨鵓鴿箐頭哨沙子坡哨)
(舊俱設兵防禦)舊橋哨(在貴定縣境又有望城哨馬桑沖哨乾溪哨母猪洞哨龍井哨銀礦)
(哨谷忙舊哨新哨巖哨舊俱設兵防禦)
︹津梁︺遵德橋(在府治布政司西跨貫城河)振武橋(在府治都司署左)忠烈
橋(在府署東以近南霽雲忠烈祠故名)月殿虹橋(在府治舊貢院前俗名六洞橋)玉
帶橋(在府治龍井前)霽虹橋(在府城南門外南明河上明鎮遠侯顧成建俗名襄陽橋)
(故南明河俗亦謂襄陽河或云橋成而襄陽府濟餉適至故名)浮玉橋(在府城南隄)南
浦橋(在府城南富水上)濟番橋(在府城西南三十里濟番河上黔記明成化初宣慰)
(使宋昂曡石為橋曰濟番橋)大慈橋(在府城西南五里四方河上)金鎖橋(在府)
(城西門外定番廣順往來之路)阿江橋(在府城西十里)通濟橋(在府城西北三里一)
(為頭橋又一里為二橋又一里為三橋統名之曰通濟)三江橋(在府城西北四十里跨三)
(江水)洪濟橋(在府城北十五里俗名土橋)仙臨橋(在府城北二十里上有仙人足)
(跡旁有松梵庵)麥架橋(在府城北三十里麥架鋪通水西大道)珍珠橋(在貴定縣)
(東十里路通平越)麥新橋(在貴定縣西跨麥新溪上)惠政橋(在貴定縣西二十里)
(跨甕城河上即甕城橋)甕侶橋(在貴定縣東北)廣濟橋(在龍里縣西南一名水橋)
(跨原溪上為往來必經之路)永通橋(在龍里縣西三里)簸箕大橋(在龍里縣)
(北跨簸箕河上)程番橋(在定番州西二里)墨綠橋(在廣順州東五里)天生
橋(在廣順州北三十里遊名山記石壁千仞環遶如城水逕其下信天造也通志在州東從仁里)
(水穿山腹因而成橋)洛白渡(在貴定縣北十里通志作洛北渡)陸廣渡(在修文縣)
(廢濯靈所西二十里)烏江渡(在修文縣東北通志黔蜀分界處)茶山渡(在開州東)
(三十里)棉花渡(在開州東南五十里)
︹隄堰︺蓮花塘(有二一在府城南一在府城北瀦水溉田為利甚溥)黃泥塘(在府城西)
(武勝門外相近有龔勝塘又府城井關外有柳塘)蝦蟇塘(在貴定縣北二十里)清水
塘(亦名清水堰在定番州南五里水清不涸溉田數百畝)乾堰塘(在定番州程番司北)
(一里土人以塘水之盈涸驗歲之豐歉)龍塘(在定番州西廢大華司西一里許相傳有龍潛)
(其中)遶村溝(在定番州東南廢克度里西居民資以灌溉)清水溝(在定番州西廢)
(大華司西一里)長豐堰(在府城南臥牛山南溉田甚廣)紙局壩(在龍里縣東又窯壩)
(在縣北)廖家壩(在定番州西北廢小程番司西二里)
︹陵墓︺︹元︺何宣慰墓(在府城東一里逸其名為八番順元宣慰使有善政)十義友
墓(在府城北名不傳府志元至元末有義士十人合力保境卒葬府城北)宋阿重墓
(在府城北)︹明︺孔文墓(在府城普定街後洪武初文以知府謫戍貴州卒葬於此子孫守墓)
(居焉)楊廉墓(在府城東宣德中廉官參議卒後無資歸里遂卜葬於府東三坡林因家焉)
徐節墓(在府城南)
︹祠廟︺武侯祠(在府城南門外南明河岸祀蜀漢丞相諸葛亮)夏國公祠(在府治南)
(祀明夏國公顧成)陽明祠(在府治東祀明新建伯王守仁)四先生祠(在府治北)
(祀明新建伯王守仁巡撫郭子章江東之巡按應朝卿)忠勲祠(在府治東祀明監軍僉事)
(楊寅秋及討播陣亡諸將士)忠烈祠(在府治北祀明殉難巡撫王三善副使岳具仰總兵)
(魯欽郡人湯師炎田景猷李紹忠并文武大小等官百餘人從祀)昭忠祠(在府城南嘉慶)
(八年建)康太保祠(在貴定縣北十里祀宋康保裔)祝融廟(在府城内)忠烈
廟(在府治東祀唐南霽雲凡水旱炎祲癘疫兵革之事有禱必應俗謂之黑神廟)
︹寺觀︺大興國寺(在府城内)潮音寺(在府治西南隅)東山寺(在府城東東山)
(上)迎恩寺(在府城南關又南門外涵碧潭上有南庵)黔靈山寺(在府城西三里)
永安寺(在府城北宅溪前)通化寺(在府城北翠屏山上)金山寺(在貴定縣)
(西門外半里)陽寳山寺(在貴定縣北陽寶山上前後兩寺爲一方之勝)龍山寺
(在龍里縣治)龍泉山寺(在開州大乖西地)西山寺(在定番州西)萬夀
寺(在廣順州東通志内有明建文帝遺像)螺擁寺(在廣順州東螺擁山旁舊志一名羅)
(永庵世傳明建文帝遜國後至此題詩於壁)方廣寺(在廣順州天台山)大道觀
(在府治舊名崇真觀)崇聖觀(在府城北八里)紫虛觀(在龍里縣東紫虛山上)
︹名宦︺︹宋︺宋景陽(真定人開寶八年帥師征蠻既定廣右復進兵都勻等處西南以平詔建)
(大萬谷落總管府授景陽都總管以鎮之景陽撫綏勞來遠人歸附卒贈太尉謚忠成)︹元︺張
懷德(大德中為貴州知州值土官宋隆濟及蛇節反攻貴州時兵備廢弛懷德募義勇合官兵)
(死戰以衆寡不敵被執罵賊死郡人表其戰地曰崇節)︹明︺吳得(全椒人洪武中為龍里守)
(禦十戶洞蠻林寬作亂與鎮撫井孚城守待援不至曰城破在頃刻若不能守父母被難不忠不孝)
(何用生為即帥麾下馳賊陣格殺數十人遂中毒弩死事聞贈指揮世襲仍恤其家)井孚(龍里)
(衞鎮撫與吳得守城盡節事聞贈千戶世襲恤其家)王信(龍里衞指揮僉事從鎮遠侯顧興祖)
(剿廣西柳州馬平縣賊陣亡郡人祠祀之)陳忠(新城人永樂中為新添指揮同知正統中苗賊)
(攻城忠率衆死守城賴以全)汪藻(内江人成化中為程番知府民夷畏服嘗拓郡城遷府治)
(皆不煩民力定都勻兵變亦與有功)王守仁(餘姚人正德中以忤劉瑾謫貴州龍場驛丞萬)
(山叢薄苗獠雜居守仁因俗化導夷人悦服相率伐木為屋以居之)王尊賢(閬中人嘉靖中)
(為程番推官廉潔有異政)錢策(浙江人萬歷中知貴陽府廉介明敏剖斷如神當事重之)王
應昌(浙江人萬歷中知定番州多惠政)李若楠(天啟初以推官駐新添安邦彥圍城)
(與指揮柳國柱率衆堅守城賴以全升畢節僉事)劉三畏(天啟初為龍里訓導適安邦彥)
(圍城死於難又原任守備劉臯與賊格鬭子景武赴救皆死之人稱龍里三劉)白尚文(新添)
(世襲千戶安邦彥圍省城尚文率衆赴援遇賊於甕城橋力戰而死事聞加指揮同知)梁思
泰(天啟初為貴陽府同知以督餉征水西遇害贈按察司僉事祀忠烈祠)祁繼祖(安邦)
(彥之亂土酋何中尉進據龍里巡撫王三善遣繼祖以遊擊攻之燔上中下三牌及賊百五十砦龍)
(里路遂通繼祖又夜搗吳楚漢八姑蕩燔莊砦二百餘賊溺死無算)王建中(安邦彥攻貴陽)
(圍青巖斷糧道王三善使建中與劉志敏並以參將救青巖焚賊四十八莊定番路始通)曾益
(臨川人崇禎未官貴州安平道僉事孫可望等入寇攻定番將吏棄城走益獨堅守城陷死之本)
(朝乾隆四十一年賜諡忠烈)鄭鼎(龍溪人天啟初知廣順州安邦彥反或勸走定番鼎)
(不聽賊至死之贈光祿寺卿)朱茂時(秀水人崇禎中知貴陽府剛明果決摘伏如神獎拔)
(土類皆成令器)黃光中(江陵人崇禎中知貴定縣平易近物捐俸修城不勞民力民歌頌之)
黃嘉雋(鄞縣人崇禎中知開州土苗作亂陷城嘉雋罵賊觸階而死子近衮近扆及吏目聶)
(禁俱死之)陳新第(長夀人崇禎未知定番州孫可望入寇新第誓衆堅守城破死之同時殉)
(難者學正尹大任訓導徐鑣吏目安紹祖周齡六俱自縊死威遠衞守備陶世顯及勇士簡成書力)
(戰而死本朝乾隆四十一年陳新第陶世顯賜諡節愍尹大任徐鑣安紹祖周齡六簡成)
(書俱入忠烈祠)
︹本朝︺揚應鍔(康熙中爲貴陽府同知吳三桂叛兵至黔應鍔被執不屈械繫之錮於蒙化及)
(麥新等處以勝守其地嘉定中授勝右武大夫沿邊溪峒經略使子孫世襲)︹元︺宋阿重
(原籍真定人其遠租景陽於開寶初帥師平蠻授大萬谷落都總管後遂家焉阿重嘗為貴竹長官)
(以其叔宋隆濟結諸蠻為亂棄家朝京師陳事宜大德中為順元同知宣撫事後加平章政事討服)
(叛逆威著南裔卒贈貴國公諡忠宣)︹明︺徐資(原籍夀昌人以戍貴州衞遂居貴陽正統時巡)
(按御史黃錦聞資有木略辟置左右隨錦巡邊至羊腸河猝與賊遇資奮梃直前叱賊曰螻蟻餘孽)
(敢害朝廷憲臣耶遂遇害鄉人名其墓為忠節祠)秦容(字士昂宣慰司人正統中進士天順)
(初以禮部員外郎奉使滇粤諮民疾苦歸疏於朝帝多採納歷雲南參政擒劇賊辨疑獄嘗巡金齒)
(渡路江風濤大作容正色賦詩風平舟濟人謂忠誠所格後卒於官)詹英(字秀實貴陽人正統)
(中舉人授會川衞訓導時滇有麓川之役英上疏言邊務十三事悉行之又上疏論王驥等貪功黷)
(武老師費財帝大異之詔即往參其軍英詣闕辭公卿爭欲識其面滿考遷河西教諭疏薦可撫蜀)
(者侍郎張固帝可之蜀賴以安)易貴(字天爵宣慰司人景泰中進土性剛正歷官辰州府知府)
(有古循吏風致仕歸閉戶校書十餘年卒)徐節(字時中資子成化中進士授内鄉知縣治行稱)
(最擢御史三上章數錦衣衞指揮牛循罪屢劾閣臣萬安等風裁凛然歷官雲南參政連破梁山竹)
(箐米魯諸寇遷山西省巡撫以忤劉瑾削秩歸瑾誅復職致仕卒)史韜(貴定人宏治中為新)
(添衞指揮征陳蒙爛土有功調征普安遂没於陣)湯冔(宇伯元貴陽人年十四喪母繼母韓)
(氏性嚴苛兩弟皆畏憚出亡獨冔能致其慈愛嘉靖中成進士歷官潮州知府以風節自任請託不)
(行有瀆者則糊刺堂壁以媿絶之未幾改鞏昌解任歸卒)許奇(字文正貴陽人嘉靖中由舉人)
(歷仕順慶府同知郡有鹽課無徵者院議均攤於糧奇爭曰課生於井糧生於田齊民無井而使代)
(鹽課不可遂大忤直指意尋免官歸初奇未第時聘易氏未娶而女得廢疾其家見奇第不敢言奇)
(曰女已字我我不娶女安歸卒娶之無纖芥嫌生三子俱登科第)朱儼(貴定人貢生令伊陽)
(嘉靖初治行爲當時第一)姚世熙(貴定人嘉靖庚戌進士歷官太僕寺卿屢任藩臬爲政得)
(大體冰蘖之操老而彌篤祀浙江名宦祠)謝體仁(開州人萬歷三十三年水銀山苗叛總兵)
(陳璘等率師討之辟體仁爲參軍誘執賊首餘黨悉平三十五年賊黨仇殺體仁屠其家被難者五)
(十三人)李時華(貴陽人萬歷中舉人歷官御史彈劾不避權貴按四川河南廣東多所興)
(除擢太僕寺卿予告歸)王尊德(貴陽人萬歷中進士初授行人擢御史按廣東吏治肅清)
(天啟間安邦彥圍貴陽屢疏請援圍得解歷官廣西巡撫總督兩粤有綏靖功卒於官囊無餘貲贈)
(兵部尚書)徐卿伯(字孟麟貴陽人萬歷中進士官御史剛直多所論建安邦彥圍貴陽十月)
(不解疏劾王三善逗遛奉旨促之三善乃奮擊破賊圍始解終四川參議)馬士升(貴陽人御)
(史文卿子喜讀書屏居山寺一榻蕭然日以篇什自娛時皆目爲迂誕後寇亂被執罵賊死本朝)
(乾隆四十一年賜諡節愍)邱禾嘉(貴定人萬歷壬子舉人崇禎中由職方主事超)
(擢遼東巡撫擅經濟才時倚為長城)吳子麒(字九逵貴陽人萬歷中舉人授興寕知縣以母)
(老棄官歸崇禎十年蠻賊烏謎叛陷大方城總督朱燮元遣子麒詣六廣說降諸目後流賊入黔麒)
(與里人主事劉琯同知楊元瀛等糾鄉兵拒之被執俱不屈死本朝乾隆四十一年賜諡)
(烈愍)易楚誠(貴陽人父病楚誠泣禱於天已而果愈又嘗病瘍醫欲得兔髓和藥楚誠求之)
(野有羣鷹爭攫一兔擲地得持歸付醫有司欲上其事楚誠固辭而止)馬端(貴陽人事母至)
(孝母疾思鯉為膾端遍求不得忽一老翁持雙鯉來售端入室取值酬之比出翁竟不見人謂孝感)
(所致云)越其杰(字卓凡貴陽人萬歷中舉人倜儻好奇工詩文兼善騎射天啟二年任夔)
(州府同知奢崇明圍成都其杰帥兵往救大破之升僉事中忌者歸尋起官至河南巡撫)周思
稷(貴陽人由舉人知新會縣告歸值安邦彥圍城固守經年以食盡自縊同時殉難者為李國棟)
(孫枝衍楊之安胡仰極云)守棺孝子(貴定人不知姓名安邦彥將圍城城外居民爭入城)
(以避孝子獨守其母棺不去賊至義之不加害後餓死柩側)程春化(貴陽人由貢士授仁)
(夀知縣值寇亂城陷整衣冠向闕再拜而死本朝乾隆四十一年賜諡節愍)劉英
(貴陽人由貢士授遂平縣知縣值流賊破城被執罵賊不屈死本朝乾隆四十一年賜諡)
(烈愍)劉琯(貴陽人崇禎中為戶部主事致政居家流賊入黔與吳子麒楊元瀛李公門李世甲)
(王孫齊胡修超蔡紹周等同時被執俱不屈死本朝乾隆四十一年劉琯楊元瀛李公門李世甲)
(俱賜諡節愍王孫齊胡修超蔡紹周俱入祀忠烈祠)邱懋樸(貴定人崇禎癸酉舉)
(人孝友能文章官至荆南僉事遇難死弟懋素崇禎庚午舉人歷官南陽知府流寇入城罵賊死)
(本朝乾隆四十一年賜懋樸諡節愍賜懋素諡烈愍)顧人龍(定番州人孫可)
(望等攻城人龍率士民固守殺賊甚衆城陷與妻李氏對縊子大元抱父母尸哭不去賊并殺之同)
(時殉難者鄉官尹思民賦詩題壁引繩而死黎惟垣城上獨戰死胡允中冠帶坐庭中罵賊而死貢)
(士饒謨諸生王道中顧從龍黃文芳李一龍李二龍夏朝卿毛一練尹湯傅尹湯卿熊化楊東明唐)
(連賈翰張新建王仰王基昌土官龍在田程民悦韋帝臣土舍龍起潛龍飛韋之福把總許華宇巷)
(戰而死舉人毛琛投井死教授艾養中諸生周卜年尹湯賓熊鍾隨鄉約杜凡六趁火死諸生謝賜)
(璠黎應陽江山秀潘達黎應辰投泮池死武舉蒙几錫為賊將艾能奇所執不屈而死按察司司獄)
(陳玉環自經而死本朝乾隆四十一年顧人龍等四十一人俱入祀忠烈祠)金鎮貴(開州)
(人歷官至總兵崇禎末狆苗圍州城鎮責與知州黃嘉雋協力守城城陷二人俱遇害)汪澤
民(開州人有志略崇禎十六年狆苗王阿辛等謀劫城澤民聞變密白知州黃嘉雋賊知事泄遣)
(黨七人夜抵澤民寢所刃其腹將死命其妻以紙筆納腹中曰死當書賊狀訴於神死逾旬衆賊各)
(遇澤民追逐墜峻坡肌内盡裂而死)李科(開州人歷官至副總兵崇禎末流寇侵境科率兵次)
(茶山渡與賊戰沒於陣本朝乾隆四十一年賜諡烈愍)何兆柳(開州人崇禎庚)
(午舉人水西賊化沙杓圍副將方國安於大方城總督朱燮元委兆柳救援兆柳捐貲助餉救國安)
(斬化沙杓流賊入黔兆柳招集義勇捍其鄕孫可望殺之籍其家子東鳳鳴鳳並死之本朝康熙)
(年間少子人鳳白其冤於經略洪承疇事聞給還家產)
︹本朝︺諶文學(開州人康熙元年貢生吳逆叛強之仕逃匿得免事平補鄖陽令請老家居年)
(八十餘卒)汪啟德(貴定人有至性年十歲父病篤刲股以進父竟殁哀毁如成人行道為之)
(感泣)朱重義(貴定廩生事庶母撫幼弟克盡孝友純行著聞)金昆(開州人有孝行鄉里)
(無間言乾隆中旌又同州牆焯黃維章均事親盡孝為宗黨所推)徐暹(貴定人康熙辛卯舉)
(人任四川保寕府通判廉明正直民情愛頌居鄕端謹士林咸推重之嘉慶十七年入祀鄉賢祠)
陳嗣虞(龍里人少孤事叔父誠敬叔父疾憂形於色以舉人任四川新繁縣知縣有惠政致)
(仕歸教誨後進多所成就嘉慶十年入祀鄉賢祠)朱射斗(貴筑人乾隆中以行伍隨征大)
(小金川積軍功歷升四川川北鎮總兵嘉慶五年率兵征剿川陜逆匪追賊至蓬溪縣高院場被傷)
(陣亡賜諡勇烈恩賞二等輕車都尉世職入祀昭忠祠)王凱(貴筑人乾隆中)
(以行伍隨征大小金川積軍功歷升湖北宜昌鎮總兵嘉慶二年剿堵鄖縣均州賊匪為南北兩路)
(軍營策應四年敗賊於房縣乘勝直追連敗之於王家山北峯寺等處五年賊奔遠安踞馬鞍山凱)
(率兵攻左山梁殲斃甚衆身先士卒冒險直上林中伏賊宇出圍繞凱中矛傷猶手弓連斃三賊歿)
(於陣賜祭葬諡壯勇恩賞騎都尉兼一雲騎尉世職入祀昭忠祠)
︹流寓︺︹明︺楊慎(新都人正德中進士授翰林院修撰嘉靖五年以議大禮謫戍永昌嘗往來黔)
(中著有流寓雜吟)
︹列女︺︹元︺桑烏遜妻托克托章(桑烏遜為達嚕噶齊早卒章不忍獨生以死殉)
(之延祐二年旌表桑烏遜舊作相兀孫托克托章舊作脱脱真達嚕噶齊舊作達魯花赤今俱改)
(正)︹明︺朱宣妻劉氏(名慧貴州衞人性至孝母病割股以進後適宣年二十一宣没)
(劉守節撫孤以終)夏玘妻陳氏(郡人玘卒陳以死自誓葬畢閉門自縊按各省人)
(物列女均載本州縣籍貫無書郡人之例惟貴州一省除遵義府外其貴陽等十一府皆有親轄地)
(方其地戶口人丁不隸州縣而徑屬於府名為郡籍與他省不同今悉確查文冊書為郡人冠於所)
(轄州縣之首以昭核實謹標義例於首府安順都勻鎮遠思南石阡思州銅仁黎平大定興義十府)
(圴倣此)周汝麟妻薛氏(郡人安邦彦圍城恐被辱抱幼女投水死又同時有潘思)
(聰妾程氏亦仰藥死俱被旌)李秉玉妻湯氏(郡人安邦彦作亂湯同兄避難聞賊)
(至懼汚投水死)戴氏女(龍里人幼許聘陳世傑未歸而傑卒戴矢志不嫁奉父母盡孝御史)
(題旌)劉山松妻吳氏(郡人吳子麒女幼諳書史以山松出遊久不歸依母家十餘年)
(聞流寇將至即懷利刃以待至則自刎死)吳中芸妻陳氏(郡人年三十而寡流寇至)
(抱幼子自沈於溪)楊玉驄妻湯氏(郡人湯景明女流賊入黔聞夫被執投水死)
邱禾嘉妻姚氏(貴定人禾嘉官遼東巡撫卒於京邸姚上疏扶櫬歸里流賊䧟城懼)
(汚投井死)姚聖言妻陳氏(貴定人流賊䧟城陳恐被辱自投於井親戚救之引避山)
(中聞賊至投崖死)孫南光妻朱氏(郡人南光早卒朱守節流賊破城罵賊投井死)
張承祖妻吳氏(定番人流賊破城吳恐被汚赴蓮花池死)
︹本朝︺冉瓖妻越氏(郡人年十六適瓖甫數月而瓖卒越志期殉節待壤大殮畢與其從)
(婢蘭英均投繯而死康熙四十三年旌)梁國輔妻高氏(貴筑人年十九夫卒舅姑)
(欲令改適已有成議高聞之悲泣終夕平旦更衣拜奠夫柩畢即入室自縊死康熙四十三年旌)
謝二姑(開州人謝克明姪女幼孤克明撫為已女年十四未字克明夫婦病且死一日之聞)
(再割股以進病皆愈里人異之康熙中旌)楊質素妻簡氏(開州人年二十夫故)
(守節四十餘年康熙中旌)楊郁妻何氏(修文人郁客死普安何聞之解帶自縊死)
凌國士妻白氏(貴定人事姑孝謹姑病痿痺每食則舉七以飯之察其寒暄以時易)
(寢褥夜則坐姑之旁假寐衣不解帶者數年姑病亟割股和藥以進遂稍瘳邑人共稱為孝婦)朱
景運妻劉氏(郡人夫亡矢志撫孤備極艱苦有欲奪其志者氏截髮毁容以却之謀者)
(猶未息乃引利錐自刺左目旁觀悚歎事遂寢雍正二年旌)刁玫妻歸氏(修文人夫)
(亡守節四十餘年事祖翁姑俱盡孝道雍正中旌)張其翽聘妻李氏(貴定人幼)
(喜讀書未嫁而張卒女衰服往守節矣志不二其母勸令改適女翦髮齧指自經者再乃止守節十)
(年而歿)李萃妻吳氏(郡人夫歿守節乾隆六年旌同郡陳起聰妻秦氏袁育物妻)
(文氏羅鼎元妻周氏張玠妻楊氏袁若琅妻朱氏張聯芳妻王氏劉士貞妻房氏魯友仲妻鮑氏趙)
(宗源妻胡氏盧肇鄰妻黃氏張天祿妻彭氏徐琮妻陳氏鄒毓先妻王氏吳從魯妻劉氏楊增妻姜)
(氏徐章妻吳氏李慧妻汪氏徐盛伯妻周氏何德秀妻尹氏朱文達妻劉氏謝廷芳妻熊氏馬天中)
(妻徐氏烈婦李亶妻謝氏王和林妻舒氏貞女汪以鎔聘妻袁氏均乾隆年間旌按舊志於乾)
(隆年間旌表之列女不著各州縣本籍但彙載一條注明同府云云例實疏率斷不可沿今溯查)
(文冊有可徵者分析改正本係郡籍書爲郡人本係各州縣籍書爲某州縣人俾與前後文義畫一)
(此外舊志所載尚有同府節婦李榮妻姚氏李爾位妻劉氏盧僖妻李氏羅經世妻丁氏朱重仁妻)
(傅氏陳坊妻金氏王文宏妻施氏丁應蕃妻季氏馬天祥妻陳氏李永爵妻陳氏蕭日昌妻曾氏龍)
(吟妻劉氏丁梅妻張氏劉文魁妻程氏郭汲妻張氏吳勝時妻陳氏龍毓鯤妻夏氏馬世元妻鄧氏)
(烈婦阮選妻吳氏均乾隆年間旌俱未詳其州縣本籍謹附記)韓儀妻陳氏(貴筑)
(人夫歿守節乾隆四年旌同縣葛先達妻丁氏熊騰鳳妻王氏顧起鴻妻陳氏陳珩妻王氏萬世)
(華妻張氏鄒嶧妻印氏余應祖妻鄧氏劉仕仁妻余氏廖文沛妻李氏何濱妻陳氏李瓊妻蒙氏胡)
(鼎嵩妻潘氏李宗妻周氏何洪憲妻王氏何九敘妻黃氏烈婦吳某妻劉氏均乾隆年閒旌)陳
源泰妻徐氏(修文人夫卒泣血喪明守節四十餘年乾隆四年旌同縣陳天秀妻黃)
(氏郭宗儀妻李氏邵愃妻龍氏均乾隆年間旌)許仔聘妻何氏(開州人幼許字)
(仔仔病痰成廢父母欲别議婚氏聞以死自誓請往侍湯藥不許遂守志終身乾隆五年旌同州)
(何子澄妾邱氏何昱妻許氏何子洪妻吳氏楊思賢妻凌氏盧維浩妻林氏均乾隆年間旌)許
如龍妻李氏(廣順人歸許三載而寡甘貧守志事孀姑以孝聞乾隆中旌同州向祖)
(興妻李氏吳佩妻羅氏金瑞妻李氏白文妻徐氏雷子宣妻金氏鄭煜妻魏氏白珩妻徐氏金湯)
(平妻王氏金湯治妻陳氏金甸圖妻王氏越于鼎妻謝氏均乾隆年間旌)劉復仁妾
莫氏(郡人夫歿守節嘉慶二年旌同郡李必昌妻王氏劉元振妻饒氏狄文彩妻李氏萬泰)
(階妻吳氏柴中檠妻宋氏馬履宗妻邵氏劉東輝妻楊氏金謨妻宋氏魏龍山妻戴氏劉永芳妻潘)
(氏李先秀妻徐氏蔡德溥妻張氏均嘉慶年間旌)冷綱妻金氏(貴筑人夫歿守節嘉)
(慶五年旌同縣申文明妻丁氏蕭文鉞妻吳氏王步雲妻宋氏胡福基妻李氏袁朝文妻謝氏袁)
(瓏妻謝氏徐桓妻黃氏陳宣猷妻劉氏楊美遠妻李氏孔昭㓗妻蔡氏貞女秦八郎聘妻蔡氏均嘉)
(慶年間旌)周鍾妻楊氏(貴定人夫歿守節嘉慶六年旌同縣庭啟泰妻徐氏楊)
(廷彩妻張氏周魯妻邱氏烈婦龔紹緒妻宋氏均嘉慶年間旌)徐有仁妻葉氏
(龍里人夫歿守節嘉慶六年旌同縣周廷用妻徐氏熊宗臣妻袁氏均嘉慶年間旌)狄祖
榮妻李氏(修文人夫歿守節嘉慶八年旌同縣張大義妻李氏烈女袁宗名女袁氏均)
(嘉慶年間旌)李維元妾周氏(廣順人夫歿守節嘉慶八年旌同州沈克忠妻越)
(氏沈瑫妻何氏雷大和妻金氏周之𡵨妻湯氏均嘉慶年間旌)
︹仙釋︺︹宋︺陶道人(黎州卒也宋紹聖間嘗入獅子山採薪善畫與王畫龍同時所畫龍必有)
(所闕不然則隨雷雨變化後俱不知所終)︹明︺韓野雲(不詳其所自來萬歷閒止大道觀能)
(知人隱善飲盡數斗不醉恒攜一鐵笛飲則吹之響徹雲表)東華道人(隱姓名遊青巖)
(諸處蓬頭跣足雖隆冬惟一單衣晝夜危坐不寐不飲不食囊盛烏梅數枚時取微齧之歲餘去之)
(峩眉山云)白雲(大理人戒行精嚴萬歷間至陽寶山探幽採勝直窮藪澤山故多虎主僧止之)
(弗聽裹糧坐澤中凡八日時方大雪僧所止有鹿臥其地雪亦弗及其虎亦絶)
︹土産︺蘭(府城及各縣出其色有黃白紫碧數種明統志府境及各長官司出)馬(舊出貴筑縣養)
(龍坑明統志府境及各長官司出)刺竹(貴定縣出明統志府境及各長官司出)葛布
(貴定縣出明統志丹平長官司出)茶(龍里縣東苗坡出明統志府境及各長官司出)硃砂
(開州山中出採之甚難漢書地理志牂牁郡談指出丹)水銀(開州出即以硃砂升煉而成又)
(有生於砂中不待烹煉者謂之自然汞尤不易得今開州有硃砂及水銀廠)龍爪樹(在舊)
(息烽所城南樹極高枝皆仰生攫拏如龍爪春間開花類山茶土人以其花之多少驗歲豐歉)脆
蛇(生草澤間長尺許圍如錢首尖尾秃背黑腹白捕以竹筒急持之稍緩則自碎性能已風去癘)
︹苗蠻︺土人(在貴筑貴定廣順等處與軍民通婚姻男子事貿易婦人力耕作歲時禮節皆同中)
(原黎平府亦有之)宋家苗(本中國之裔春秋時宋爲楚所𧖟食俘其人民而放之南徼遂)
(流爲夷即宋宣慰耕織男子帽而長之祖也頗通漢語識文字勤於衿婦人筓而短衿將嫁男家來)
(迎喪女家則率葬飯蔬飲親戚箠楚之謂之奪親水今亦盡變爲華矣)龍家苗(其種有四)
(在廣順州者爲狗耳龍家好依深林薦莽之間春時立木於野謂之鬼竿男女旋躍而擇對既犇則)
(女氏之黨以牛馬贖之方易青男子束髮不冠善石通媒妁衣尚白喪服則工婦人辮髮螺結上指)
(若狗耳之狀衣斑繫臼和歌哭以七衣以五色藥珠爲飾人死以杵月七日祭其先塋鎮寕康佐司)
(亦有之)犵狫(一名犵獠其種有五蓬頭赤脚趫而善犇輕命死黨用布一幅横圍腰間花布)
(者為花犵狫紅布者為紅犵狫死者有棺而不葬置崖谷間不施蔽蓋樹木主於側號曰家親殿又)
(有猪屎犵狫喜不潔與犬豕同牢又有剪頭犵狫在貴定縣男女蓄髦寸許死則焚之其在平伐平)
(遠者為打牙犵狫剽悍尤甚父母死子婦各折其二齒納諸棺中以為永訣)木老(在貴定縣)
(性狡悍善製刀初娶分寢既生子然後同處祀鬼用五色旗遇節則鼓歌以迎姻婭有長幼之節都)
(勻黔西亦有之)蠻人(在廢新添衞丹平二司性獷戾以丑戌日為場十月朔日為節祭鬼為樂)
八番(在定番州其俗勞女逸男婦人直頂作髻業耕織獲稻和稭儲之刳木作臼曰椎塘以寅)
(午日為市燕會擊長腰鼓為樂以十月望日為歲首葬不擇日夜靜出之蓋不忍使其親之知也)
白苗(在龍里縣亦名東苗西苗服飾皆尚白性戅而狡轉徙不恒多為人雇役墾佃往往負租)
(而逃男子科頭赤足婦人盤髻長簪)仲家苗(好樓居有姓氏衣尚青男子以帕束首躧屨婦)
(人多纖好而勤於織以青布蒙髻長裾褶績孟春跳月用綵中編為花毬視所歡者擲之在室奔而)
(不禁嫁乃絶之以姿色定聘即同堂兄妹皆為婚喪則屠牛召親友以大甕貯酒執牛角徧飲主人)
(不食肉止食魚蝦葬用棺以繖覆墓上期年而火之以十一月為歲首以牛馬雞牲骨用末糝和之)
(以作醋至酸臭為佳多蓄蠱毒每以殺人斂百物之毒以染箭鏃中人血濡縷立死性險譎嗜殺最)
(為強悍)楊保(性奸狡婚姻祭葬悉同漢人龍里居多)花苗(在貴筑廣順等處男女拆)
(敗布緝條以織衣無衿竅而納諸首以青布裹頭婦人斂馬&KR1058;尾雜人髮為髲大如斗籠以梳裳服)
(先用蠟繪花於布而染之既染去蠟則花見飾袖以錦故曰花苗昔三苗之裔其人有名無姓有屬)
(無長不知正朔以十二辰屬為期無文字刻木為信架木如鳥巢寢處炊爨與牲畜俱夜無臥其掘)
(地爇柴以反側食麥稗雜野蔬閒有稻則儲以待正供每歲孟春合男女於野跳月擇偶以季夏為)
(歲首喪則環哭盡哀葬不用棺病不服藥惟禱於巫鬼動作必卜或折茅或熟雞驗其脛骨與腦諸)
(苗之俗大都類此)東苗西苗(在貴筑之谷池里男髽髻著短衣色尚淺藍首以織花布)
(條束髮婦著花裳無袖惟遮覆前後俗與花苗同)克孟牯羊苗(在廣順州金筑司擇)
(懸崖鑿竅而居不設牀第構竹梯上下高者百仞耕不輓犂以錢鎛發土耰而不耘男女躧笙而偶)
(免乳而歸其聘財親死不哭笑舞洁唱謂之閙尸明年聞杜鵑聲則閉戶號泣曰鳥猶歲至親不復)
(矣)谷藺苗(在定番州性兇頑善擊刺出入必持槍弩蠻黨皆畏之)
總纂官(臣)廖鴻藻恭纂并覆輯
校對官(臣)丁運泰恭校
