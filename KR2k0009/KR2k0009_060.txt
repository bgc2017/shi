大清一統志
兗州府(三)
︹名宦︺︹漢︺田叔(陘城人景帝時為魯相初至官民以王取其財物自言者百餘人叔取其渠率)
(二十人笞怒之曰王非汝主耶何敢自言主王聞大慚發中府錢使相償之相曰王自使人償之不)
(爾是王為惡而相為善也魯王好獵相常從入苑中王輒休相就館相嘗暴坐苑外曰吾王暴露獨)
(何為舍王以故不大出遊數年以官卒魯人以百金餉其少子仁不受曰義不傷先人名)鮑永
(屯留人光武時董憲裨將屯兵於魯侵害百姓迺拜永為魯郡太守擊討大破之降者數千人惟别)
(帥彭豐虞休皮常等不肯下頃之孔子闕里無故荆棘自除永異之謂府丞及魯令曰方今危急而)
(闕里自開豈夫子欲令太守行禮助吾誅無道耶迺會人衆修鄉射之禮請豐等會觀手格殺豐等)
(擒破黨與帝嘉其咯封為關内侯)鍾離意(山陰人建武時除瑕邱令吏有檀建者盜竊縣)
(内意屏人問狀建叩頭伏罪不忍加刑遣令長休建父聞之爲建設酒謂曰吾聞有道之君以義行)
(誅子罪命也遂命建進藥而死顯宗時爲魯相出私錢萬三千文付戶曹孔訢修夫子車身入廟拂)
(几席劍履男子張伯除堂下草土中得玉璧七枚伯懷其一以六枚白意意令主薄安置几前孔子)
(教授堂下牀首有懸甕人莫敢發意發之中得素書文曰後世修吾書董仲舒護吾車拭吾履發吾)
(笥會稽鍾離意璧有七張伯懷其一意卽召問伯果服焉)鄭宏(山陰人顯宗時拜騶令勤行德)
(化部人王逢等得路遺寶物懸於通衢求主還之魯國當春大旱五穀不登騶獨致雨偏熟永平十)
(五年蝗起泰山流被郡國過騶界不集郡以狀聞詔書以爲不然遣使按行如言也)謝夷吾
(山陰人爲夀張令求平十五年蝗發泰山流徙郡國薦食五榖過夀張界飛逝不集)汝郁(陳國)
(人和帝時累遷爲魯相以德教化百姓稱之流人歸者八九千戶)王堂(郪人永建中拜魯相)
(政存簡一至數年無詞訟)公沙穆(膠東人桓帝時遷繒相時繒侯劉敞所爲多不法廢嫡立)
(庶傲很放恣穆到官謁曰臣始除之日京師咸謂臣曰繒有惡侯以弔小相明侯何因得此醜聲之)
(甚也朝廷使臣為輔願改往修來自求多福乃上汲敞所侵官民田地廢其庶子還立嫡嗣其蒼頭)
(兒客犯法皆收考之因苦諫敞敞涕泣為謝多從其所規)朱儁(上虞人靈帝時除蘭陵令政有)
(異能為東海相所表)︹三國︺︹魏︺孫禮(容城人太祖時遷滎陽都尉魯山中賊數百人為民)
(作害乃徙禮為魯相至官出俸榖發吏民募首級招納降附使還為間應時平泰)︹晉︺江統
(圉人東海王越為兗州牧以統為别駕委以州事統舉高平郗鑒為賢良陳留阮修為直言濟北程)
(收為方正時以為知人)︹南北朝︺︹魏︺游明根(任人獻文時都督兗州諸軍事瑕邱)
(鎮將尋就拜東兗州刺史為政清平新民樂附之)李崇(頓邱人高祖時除兗州刺史兗舊多)
(劫盜崇乃村置一樓樓懸一鼓盜發之處雙搥亂擊四面諸村始聞者撾鼓一通次復聞者以二為)
(節次後聞者以三為節各擊數十搥諸村聞鼔皆守要路俄頃之間聲布百里其中險要悉有伏人)
(盜竊始發便爾擒送諸州置樓懸鼔自崇始也)張應(延興中為魯郡太守履行貞素聲績著聞)
(妻子樵採以自供高祖深嘉其能遷京兆太守按北史作張膺)房謨(洛陽人魏末為兗州)
(刺史選用廉清廣布恩信寮屬守令有犯必知百姓安之)︹北齊︺張華原(代郡人神武時)
(為兗州刺史人懷感附寇盜浸息州獄先有囚千餘人華原皆決遣至年暮唯有重罪者數十人亦)
(遣歸家申賀依期至獄先是州境素有猛獸為暴自華原臨州忽有六駮食之咸以為化感所致)
鄭述祖(開封人天保初累遷兗州刺史時穆子容為巡省使歎曰古人有言聞伯夷之風貪)
(夫廉懦夫有立志今於鄭兗州見之矣初述祖父道昭為兗州刺史於城南小山起齊亭刻石為記)
(述祖時年九歲及為刺史往尋舊蹟得一石銘云中岳先生鄭道昭之白雲堂述祖對之嗚咽有入)
(市盜布者其父執之以首述祖原之境遂無盜人歌之曰大鄭公小鄭公相去五十載風教猶尚同)
︹隋︺薛胄(汾隂人高祖受禪除兗州刺史到官繫囚數百胄剖斷旬日便了囹圄空虚有陳州)
(人向道力者僞作高平郡守將之官胄遇諸途察其有異遂往收之道力懼而引偽其發姦摘伏皆)
(此類也先是兗州城東沂泗二水合而南流汎濫大澤中胄遂積石堰之使決令西注陂澤盡為良)
(田又通轉運利盡淮海百姓賴之號為薛公豐兗渠)鄭善果(滎澤人開皇時累轉魯郡太守)
(母崔賢明曉政治嘗坐閤内聽善果處決或當理則悅有不可則引至牀下責媿之故善果所至有)
(績號清吏)︹唐︺陸亘(吳人憲宗時為兗州刺史對延英具陳節席分兵屬州刺史不能制故易)
(亂帝因詔屯士得隸刺史)︹五代︺︹晉︺程羽(陸澤人天福中授陽榖主簿有政績)︹周︺崔
周度(鄢陵人為泰寕節度判官慕容彥超反周度諫曰魯詩書之國也自伯禽以來未有能霸)
(者然以禮義守之而長世者多矣公若量力相時而動可以保富貴而終身李河中安裏陽杜令公)
(近歲之龜鑑也彥超大怒害之兗州平贈秘書監)︹宋︺楊瓊(西河人景德初知兗州有州卒)
(自言得神術能飛行空中州人頗惑瓊捕之折其足奏戮之)張禹珪(河朔人景德初知兗)
(州會河隄決溢禹珪率衆塞之宰相王旦使兗州還言其狀優詔襃之)王臻(汝陽人真宗時)
(以殿中丞知兗州特遷監察御史剛毅善決事所至有賢聲)蔡齊(萊州膠水人真宗時通判)
(兗州恃太守王臻政治嚴猛齊濟之以寬訟獄為之不冤)陳太素(緱氏人真宗時知兗州有)
(治蹟)崔立(鄢陵人真宗時知兗州歲大饑募富人出榖十萬餘石以賑饑者所全活甚衆)徐
起(鄄城人真宗時知兗州有都巡檢虐所部部兵百餘人持兵至庭下州人大恐起不為動以禍)
(福開諭之衆感泣聽命因按致其首奏罷都巡檢)杜衍(山陰人慶歷中以尚書左丞出知兗)
(州時州縣官有累重而素貧者以公租及帑均給之量其大小咸使自足有侵漁者責之)李師
中(楚邱人仁宗時知濟兗二州濟水堙塞久師中訪故道自兗城南啟鑿之)魏濤(彭城人元)
(祐間知氶縣政治明毅所至無冤獄氶人思之)邵潛(陽羨人元祐八年知氶縣兼兵馬監押敦)
(篤化民庭訟日虛)吕由誠(開封人御史中丞誨之子靖康中知襲慶府拊循有方士樂為)
(留在任二十九年卒)朱珤(龍溪人永樂中知鄒縣明敏有吏幹雖洞悉民隱而性寬厚有容刑)
(用鞭中貫以綿歲凶解銀帶簪珥易米賑饑每巡行郊野勸民耕種秩滿以民請留再任卒於官)
孔公朝(樂清人永樂中知寕陽縣清廉有幹後坐事遣戍民屢叩閽不許宣德初詔求賢或)
(以公朝薦寕陽人聞之又相率請再任帝謂廷臣曰公朝去寕陽巳二十年民猶奏乞不已非良吏)
(耶遂與之)黃瑜(臨桂人正統中授兗州府同知發倉賑饑築隄捍水以治行高等卽擢本府知)
(府)房嵒(滑縣人宣德間知鄒縣至正統中閱二十餘年卒吏民皆愛戴之)龔宏(嘉定)
(人成化中知兗州府府有借兌糧寄養馬相沿為常課宏力請上官得捐糧萬石馬八千匹民困大)
(蘇)許進(靈寶人成化中知兗州府莅政明敏摘伏若神)張泰(肅寧人成化中知鄒縣明)
(於聽斷訟無留滯囹圄遂空御史按曲阜獨鄒無錄心疑之按畢由鄒取道至滕突入縣署索獄門)
(鑰泰曰無鎖安得鑰御史自往視之門大啟入視竟無一人於是改容歎息而去)惠儒(長安)
(人正德時爲兗州通判屬有閹宦索逋致斃民命者所司下儒鞫問閹懼以金一罈遺儒覆之以醬)
(儒卽摘發以聞遂如法論抵僚屬皆敬服)章時鸞(青陽人嘉靖中知鄒縣鄒土瘠民散時鸞)
(招集流亡勸耕織邑大治時河於漕阻朝廷遣尚書朱衡經理其事令沿河官集議時鸞首創開南)
(陽新河漕運復通)張鏜(武功右衞人嘉靖中知滕縣時邑多流亡計其所蓄以定徭役舊輸)
(賦者皆奸胥無賴先期斂收及不能償任責本戶鏜選有業愿民爲之簿正躬閱所納由是民無逋)
(賦鏜明習法令獄訟一鞫卽決誣訴者必窮其指使刁民悉逃匿他境境内大治)姬文允
(華州人天啓二年知滕縣視事甫三日白蓮賊徐鴻儒來薄城吏卒多散走文允登陴與賊語賊見)
(文允身長面赤鬚髯奮張皆羅拜及城潰文允嚼齒罵賊械繫三日終不屈自經死贈太僕少卿立)
(祠祀之)俞起蛟(錢塘人由貢生歷官魯府左長史惠王欲易世子起蛟力諫乃巳世子嗣)
(位值凶歲勸王賑貸自出粟二千石佐之大盜李青山率衆來犯偕在籍給事中范淑泰擊破其衆)
(崇禎十五年城破起蛟率親屬二十三人抗禦死之)鄧蕃錫(金壇人崇禎十五年知兗州府)
(時中州殘破已盡兗與接壤蕃錫繕完守具與監軍參議王維新死守及城陷被執不屈死妻攜稚)
(子亦赴井死)郝芳聲(忻州人崇禎十五年知滋陽縣有政聲城破死之前令樊吉人元城)
(人以才擢兵部主事再擢山東兵備僉事未行會城破自刎死)吳良能(蓋州人崇禎中知滕)
(縣有武略捍禦山賊邑賴以安十五年城被圍將破良能殺其家屬拜母而出力戰死)
︹本朝︺李可愛(滿洲人順治初知陽榖縣下車卽值土寇丁惟岳之亂可愛嬰城固守力盡城)
(陷死之)楊奇逢(正紅旗漢軍康熙二十四年知滕縣滕爲運道咽喉工役繁多民甚勞瘁)
(奇逢詳免彭口歲挑夫二百名均其值爲雇役又罷派民運柳令種植官地公取公用民甚便之)
李世敬(大興人康熙三十八年知兗州府郡薦饑奉詔發栗以賑世敬按歷州邑窮)
(鄉僻壤皆手籍而面稽遇有遺亡後至者則出己俸以償之)陳安策(泰和人康熙四十二)
(年知嶧縣有吏才諸廢興舉前此社戶紛雜特為釐正使甲比戶聯滚單易行民無擾累)婁一
均(會稽人康熙四十八年知鄒縣勸農勤政寒暑不敢少懈决訟立判民無久候杜絶里長私派)
(人咸德之)楊文熹(正紅旗漢軍雍正十三年知嶧縣廉明正直滑吏斂跡設義塾勤教化士)
(夙丕振歷任八年士民至今思之)沈齊義(知夀張縣乾隆三十九年逆匪王倫倡亂齊義)
(謀捕之不密賊日夜攻城城陷被狀女二姑聞父死投繯自盡)劉希燾(廣東長樂人乾隆三)
(十九年任陽榖縣阿城鎮縣丞聞夀張賊警赴援至柴家莊遇害典史方光祀率從子義守監獄賊)
(至俱被戕)
︹人物︺︹漢︺叔孫通(薛人拜博士號稷嗣君漢王為皇帝去秦儀法為簡易羣臣飲爭功醉或)
(妄呼拢劍擊柱上患之通說上徵魯諸生共起朝儀為縣蕞野外習之漢七年長樂宫成諸侯羣臣)
(朝莫不震恐肅敬竟朝置酒無敢讙譁失禮者於是高帝曰吾乃今日知為皇帝之貴也拜通為奉)
(常徙太子太傅高帝欲易太子通諫上遂無易太子志孝惠卽位徙通為奉常定宗廟儀及稍定漢)
(諸儀法皆通所論著也)高堂生(魯人漢初傳士禮十七篇唐時從祀孔廟宋封萊蕪伯)
徐生(魯人善為頌孝文時為禮官大夫漢書注蘇林曰漢舊儀有二郎為此頌貌威儀事徐氏)
(後有張氏不知經但能盤辟為禮容天下郡國有容史皆詣魯學之按頌讀作容)穆生(魯人)
(少與楚元王交及白生申公俱受詩於浮邱伯元王旣至楚以穆生白生申公為中大夫初元王敬)
(禮申公等穆生不嗜酒元王常為穆生設醴及王戊卽位常設後忘設焉穆生退曰可以逝矣醴酒)
(不設王之意怠不去楚人將鉗我於市遂謝病去申公白生獨留王戊稍淫暴二人諫不聽胥靡之)
白生(魯人詳見上按漢書注服虔曰白生魯國奄里人)申公(名培魯人少與楚元王交)
(俱事浮邱伯受詩吕太后時浮邱伯在長安元王遣子郢客與申公俱卒業文帝時聞申公為詩最)
(精以為博士始為詩傳號魯詩元王薨郢客嗣令傅太子戊戊不好學及戊立為王胥靡申公申公)
(媿之歸魯退居家教弟子自遠方來受業者千餘人蘭陵王臧代趙綰武帝初請立明堂以朝諸侯)
(不能就其事乃言師中公於是上使使束帛加璧安車以蒲裏輪駕駟弟子二人乘軺傳從至見上)
(問治亂之事中公時巳八十餘老對曰為治者不在多言顧力行何如耳上以為大中大夫舍魯邸)
(議明堂事後病免歸)繆生(蘭陵人申公弟子長沙内史)闕門慶忌(鄒人申公弟子)
(膠東内史)王臧(蘭陵人從申公受詩景帝時為太子少傅免去武帝初卽位臧上書宿衛累遷)
(一歲至郎中令)公孫宏(薛人少時家貧牧豕海上年四十餘乃學春秋雜說武帝初宏年六)
(十以賢良徵為博士免歸元光五年復徵賢良上策詔諸儒時對者百餘人太常奏宏第居下策奏)
(天子擢為第一召入見拜為博士一歲中至左内史數年遷御史大夫元朔中代薛澤為丞相時上)
(方興功業屢舉賢良宏於是起客館開東閤以延賢人與參論議宏身食一肉脱栗飯故人賓客仰)
(衣食俸祿皆以給之年八十終丞相位)江公(瑕邱人受榖梁春秋及詩於魯申公傳子至孫)
(為博士)孔安國(孔子十一世孫少學詩於申公受尚書於伏生武帝時以治尚書為博士)
(官至臨淮太守初魯共王壊孔子舊宅於壁中得古文尚書及傳論語孝經皆科斗文字時人無能)
(知者安國以所聞伏生之書考論文義以隸古字寫之送之官府安國承詔作傳引書序冠其篇首)
(定為五十八篇會巫蠱事起不得奏上私傳其業於都尉朝謂之尚書古文之學又為古文孝經傳)
(論語訓解唐時從祀孔廟宋封曲阜伯)許生(魯人從中公受詩守學教授韋賢王式皆事之)
周霸(魯人受易東武王同子中以易至大官亦能言尚書)褚大(蘭陵人從胡母生受公羊)
(春秋至梁相)蕭奮(瑕邱人以禮至淮陽太守)眭宏(魯國蕃人從嬴公受春秋以明經為)
(議郎至符節令)榮廣(魯人能傳江公詩春秋高才敏捷與公羊大師眭孟等論數困之故好學)
(春復受榖梁沛蔡千秋少君梁周慶幼君丁姓子孫皆從廣受)夏侯始昌(魯人通五經以)
(齊詩尚書教授自董仲舒韓嬰死後武帝得始昌甚重之始昌明於陰陽先言柏梁臺災日至期日)
(果災時昌邑王以少子愛上爲選師始昌爲太傅年老以夀終)韋賢(魯國鄒人爲人質樸少欲)
(篤志於學兼通禮尚書以詩教授號稱鄒魯大儒徵爲博士給事中進授昭帝詩遷大鴻臚宣帝即)
(位以先帝師甚見尊重本始三年代蔡義爲丞相封扶陽侯地節三年以老病乞骸骨賜黃金百斤)
(罷歸丞相致仕自賢始卒諡曰節侯)丙吉(魯國人治律令爲魯獄吏武帝末巫蠱事起吉以故)
(廷尉監徵詔治巫蠱郡邸獄時宣帝生數月以皇曾孫坐繫吉哀曾孫無辜擇謹厚女徒命保養曾)
(孫置閒燥處後元二年武帝遣使者分條中都官詔獄繫者皆殺之内謁者令郭穰夜到郡邸獄吉)
(閉門拒不納穰還以聞因劾奏吉武帝寤因赦天下郡邸獄繫者獨賴吉得生宣帝卽位掖庭宫婢)
(則自陳常有阿保功辭引吉知狀然後知吉有舊恩而終不言上大賢之封博陽侯後代魏相爲丞)
(相吉居相位尚寬大好禮讓務掩過揚善知大體卒諡定侯)龔遂(南平陽人以明經爲官至)
(昌邑郎中令事王賀遂爲人忠厚剛毅有大節内諫爭於王外責傅相引經義陳禍福至於涕泣王)
(廢羣臣坐誅遂以數諫得減死宣帝卽位渤海左右郡歲饑盗起上選能治者丞相御史舉遂可用)
(上以為渤海太守時年七十餘矣遂單車獨行至府郡中翕然盜賊悉平數年徵至京師上以遂年)
(老拜為水衡都尉甚重之)孟喜(蘭陵人父號孟卿善為禮春秋授后蒼疏廣世所傳后氏禮疏)
(氏春秋皆出孟卿孟卿以禮經多春秋煩雜迺使喜從田王孫受易得易家候陰陽災變書喜舉孝)
(廉為郎曲臺署長病免為丞相掾喜授同郡白光少子沛翟牧子兄皆為博士由是有翟孟白之學)
顏安樂(薛人眭孟姊子家貧為學精力官至齊郡太守丞後為仇家所殺安樂初與嚴彭祖)
(俱事眭孟質問疑誼各持所見孟曰春秋之意在二孟矣孟死彭祖安樂各顓門教授由是公羊春)
(秋有顏嚴之學)疏廣(蘭陵人少好學明春秋地節三年立皇太子廣為少傅數月徙為太傅廣)
(兄子受字公子亦以賢良舉為太子家令受好禮恭敬敏而有辭頃之拜受為少傅太子每朝太傅)
(在前少傅在後父子並為師傅朝廷以為榮在位五歲皇太子年十二通論語孝經廣與受俱上疏)
(乞骸骨許之加賜黃金二十斤皇太子贈以五十斤公卿大夫故人設祖道供帳東都門外車數百)
(輛道旁觀者或歎息為之下泣既歸鄉里廣子孫竊謂其昆弟老人勸買田宅廣曰我豈不念子孫)
(顧自有舊田廬足以供永食今又增益之但教子孫怠惰耳又此金者聖主所以惠養老臣也故樂)
(與鄉黨宗族共饗其賜於是族人悅服皆以夀終)韋元成(皆子少好學修父業尤謙遜下)
(士永光中代于定國為丞相遂繼父相位封侯故國榮當世焉元成為相七年守正持重不及父賢)
(而文采過之卒後諡曰共侯)蕭望之(蘭陵人徙杜陵好學治齊詩地節三年夏京師雨雹)
(望之因上疏欲陳災異宣帝下少府宋崎問狀望之對陰陽不和是大臣任政一姓擅執之所致天)
(子拜望之為謁者後霍氏誅望之寖益任用宣帝寢疾望之受遺詔輔政領尚書事元帝卽位望之)
(以師傅見尊重多所匡正宦官中書令宏恭石顯久典樞機望之以為中書政本白欲更置士人由)
(是大舉恭顯忤恭顯奏望之欲專擅權勢請逮捕望之飲鴆自殺上為之漾泣哀動左右)孔霸
(孔子十三世孫治尚書事太傅夏侯勝宣帝時以選授皇太子經遷詹事高密相元帝卽位賜爵關)
(内侯為人謙退不好權勢上欲致霸相位霸讓位自陳至三上深知其至誠迺弗用卒諡烈君)鄭
宏(剛人兄昌字次卿亦好學皆明經通法律政事次卿為太原涿州太守宏為南陽太守皆著治)
(蹟次卿用刑罰深不如宏平遷淮陽相以高第入為右扶風京師稱之代韋元成為御史大夫)匡
衡(氶人好學諸儒為之語曰無說詩匡鼎來匡說詩解人頤元帝卽位史高薦衡於上為郎中遷)
(博士給事中為太子少傅數上疏陳便宜建昭三年代韋元成為丞相封樂安侯成帝卽位上疏戒)
(妃匹勸經學威儀之則復奏正南北郊罷諸淫祀子咸亦明經列位至九卿)朱雲(魯人徙居)
(平陵從博士白子友受易又事蕭望之受論語皆能傳其業好倜儻大節成帝時上書求見公卿在)
(前雲曰臣願賜尚方斬馬劍斷佞臣一人頭以厲其餘上問誰也對曰安昌侯張禹上大怒御史將)
(雲下雲攀殿檻檻折雲呼曰臣得下從龍逢比千遊於地下足矣未知聖朝何如耳於是左將軍辛)
(下公用以給私門非所以示四方也上不悅頃之傅太后使謁者買諸官婢賤取之復取執金吾官)
(婢八人隆奏言賈賤請更平直左遷沛郡都尉王莽少時與隆交隆不甚附莽秉政使大司徒孔光)
(奏隆前為冀州牧冤陷無辜免官徙合浦)夏侯敬(魯人受慶氏禮)孔子建(魯人少遊)
(長安與崔篆友善及篆仕王莽為建新大尹嘗勸子建仕對曰吾有布衣之心子有衮冕之志道旣)
(乖矣請從此辭遂歸終於家)王良(蘭陵人習小夏侯尚書王莽時寢病不仕教授諸生千餘)
(人建武三年徵拜諫議大夫數有忠言以禮進止朝廷敬之六年代宣秉為大司徒司直在位恭儉)
(妻子不入官舍布被瓦器後以病歸卒於家)曹充(薛人持慶氏禮建武中為博士從巡狩岱)
(宗定封禪禮還受詔議立七廟三雍大射養老禮儀顯宗卽位上言當制禮以示百世拜侍中作章)
(句辨難於是遂有慶氏學)寒朗(薛人博通書傳舉孝廉永平中以謁者守侍御史考案楚獄顏)
(忠王平等辭連及隧鄉侯耿建朗陵侯臧信護澤侯鄧鯉曲成侯劉建建等辭未嘗與忠平相見是)
(時顯宗怒甚吏皆惶恐諸所連及無敢以情怒者朗上言建等無姦專為忠平所誣疑天下無辜類)
(多如此乃召朗入問帝意解建初中詔以朗納忠先帝拜易長遷濟陽令以母喪去官百姓追思之)
(永元中再遷清河大守坐法免)曹襃(充子少傳充業搏雅疎通尤好禮士常憾朝廷制度未備)
(慕叔孫通漢禮儀晝夜研精寢則懷抱筆札行則誦習文書舉孝廉徵拜博士會肅宗欲制定禮樂)
(襃上疏陳禮樂之本制改之意拜侍中敕於南宫東觀盡心集作褎乃撰禮制百五十篇上之襃博)
(物識古為儒者宗作通議十二篇演經雜論百二十篇又傳禮記四十九篇教授諸生千餘人慶氏)
(學遂行於世)孔僖(子建曾孫自安國以下世傳古文尚書毛詩僖習春秋拜蘭臺令史元和)
(二年帝幸闕里以太牢祀孔子大會孔氏男子二十以上者六十三人僖因自陳謝帝曰今日之會)
(於卿宗有光榮乎對曰臣聞明王聖主莫不尊師貴道陛下崇禮先師增輝聖德至於光榮非所敢)
(承帝大笑曰非聖者子孫焉有斯言遂拜僖郎中使校書東觀卒官臨晉令子長彥季彥長彥好章)
(句學季彥守其家業門徒數百人)戴封(剛人年十五詣太學師東海申君申君卒送喪到東)
(海道經其家父母豫為娶妻封拜親不宿而去還京師卒業後遇賊財物悉被掠奪遺縑七匹封追)
(以與之賊驚曰此賢人也盡還其器物詔書求賢良方正極言之士封對策第一擢拜議郎遷西華)
(令永元十二年徵拜太常卒於官)王龔(高平人為青州刺史劾奏貪濁二千石數人安帝嘉)
(之徵拜尚書建光二年遷汝南太守政崇温和好才愛士引進郡人黃憲陳蕃等永和元年拜太尉)
(在位公慎自非公事不通州郡書記其所辟命皆海内長者龔深疾宦官專權志在匡正乃上書極)
(言其狀請加放斥諸黃門恐懼各使賓客誣奏龔罪順帝命亟自實前掾李固奏記於大將軍梁商)
(商卽言之於帝事乃得釋)王輔(平陸人學公羊傳援神契隱居野廬以道自娱辟公府舉有道)
(對策拜郎中陳災異甄吉凶有驗拜議郎以病歸安帝公車徵不行卒於官)王暢(龔子以清)
(實著稱無所交黨大將軍梁商辟舉茂才四遷尚書令歷轉漁陽太守所在以嚴明稱坐事免官太)
(尉陳蕃薦暢清方公正復為尚書尋拜南陽太守奮厲威猛豪右大震功曹張敞奏記諫暢更崇寬)
(政教化遂行建寕元年遷司空數月策免明年卒)何休(樊人精研六經世儒無及尤好公羊)
(春狄不仕州郡進退必以禮為太傅陳蕃所辟蕃敗坐廢錮乃作春秋公羊解詁又與其師博士羊)
(弼追述李育意以難二傳作公羊墨守左氏膏肓榖梁廢疾黨禁解拜議郎屢陳忠言再遷諫議大)
(夫光和五年卒)劉梁(寕陽人宗室子孫少孤貧賣書於市常疾世多利交以邪曲相黨乃著破)
(羣論又著辨和同之論桓帝時舉孝廉除北新城長大作講舍延聚生徒儒化大行召拜尚書郎孫)
(楨字公幹亦以文才知名)張儉(高平人初舉茂才以刺史非其人謝病不起延熹八年太守翟)
(超請為東部督郵舉劾中常侍侯覽及其母罪惡請誅之覽遏絶章表不得通由是結仇覽鄉人朱)
(並素佞邪為儉所棄遂上書告儉與同郡二十四人為黨於是刊章討捕儉得亡命望門投止莫不)
(重其名行破家相容㙏流轉東萊止李篤家篤因緣送儉出塞以故得免中平元年黨事解辟徵皆)
(不就獻帝初百姓饑荒儉傾竭財產與邑里共之賴其存者以百數建安初徵為衛尉見曹氏巳萌)
(不豫政事歲餘卒)孔昱(魯人霸七世孫少習家學梁冀辟不應遭黨事禁錮靈帝卽位徵拜)
(議郎𥙷洛陽令以師喪棄官卒於家)檀敷(瑕邱人少為諸生家貧而志清舉孝廉連辟公府皆)
(不就立精舍教授遠方至者常數百人靈帝時舉方正再遷議郎補蒙令以郡守非其人棄官而去)
蕃嚮(魯國人官至郎中名在八廚年八十卒於家)戴宏(剛人父為膠東縣丞宏年十六)
(從在丞舍膠東侯相吳祐每行園常聞諷誦之音遂與結友卒成儒宗知名東夏官至酒泉太守)
劉表(高平人魯恭王之後初平元年為荆州刺史時江南宗賊大盛表遣人誘宗賊帥斬之江)
(南悉平李傕等入長安表遣使奉貢以表為鎮南將軍荆州牧封成武侯開土遂廣地方數千里帶)
(甲十餘萬威懷兼洽大小悅服學士歸者千數遂立學校博求儒術愛民養士從容自保及曹袁相)
(持於官渡紹求助表許之不至亦不援曹操建安十三年曹操自將征表表疽發背卒二子琦琮琮)
(舉州降操操以為青州刺史封列侯後劉備表琦為荆州刺史)孔融(魯國人孔子二十世孫幼)
(有異才年十歲造李膺膺目為偉器十三喪父哀悴過毁州里歸其孝性好學博涉多該覽山陽張)
(儉與融兄襃有舊亡抵於褎不遇時融年十六因留舍之事泄掩捕一門爭死由是顯名歷官虎賁)
(中郎將董卓廢立輒有匡正以忤卓旨轉為議郎尋出為北海相袁曹方盛融無所協附負其高氣)
(志在靖難而才疏意廣迄無成功獻帝時拜大中大夫性寬容少忌薦達賢士多所獎進知而未言)
(以為己過故海内英俊皆信服之曹操旣積嫌疑而郗慮復搆成其罪遂令路粹枉狀奏融下獄棄)
(市妻子皆被誅)仲長統(高平人少好學博涉贍文辭性俶儻敢直言不矜小節默語無常為)
(樂志論又作詩二篇以見志尚書令荀彧聞統名奇之舉為尚書郎後參丞相曹操軍事每論說古)
(今及時俗行事恒發憤歎息著昌言三十四篇卒年四十一)︹三國︺︹魏︺王粲(高平人魏)
(初拜侍中時舊義廢弛興造制席粲恒典之初粲與人共行讀道邊碑背誦不失一字觀人圍棋局)
(壊粲為覆之不誤一道其強記默識如此善屬文舉筆便成無所改定時人嘗以為宿搆然正復精)
(意覃思亦不能加也著詩賦論議垂六十篇建安二十二年卒)繆襲(蘭陵人有才學多所述敘)
(官至尚書光祿勲正始六年卒)︹晉︺唐彬(鄒人有經國大度敦悅經史尤明易史泰始初賜爵)
(關内侯詔監巴東諸軍事上征吳之策甚合帝意後與王濬共伐吳應機制勝多所擒獲吳平以彬)
(為右將軍都督諸軍事改封上庸縣侯鮮卑侵掠北平以彬為使持節監幽州諸軍事於是鮮卑並)
(遣侍子入貢邊境獲安元康四年卒於官諡曰襄)馬隆(平陸人少而智勇好立名節泰始中)
(兗州舉隆才堪良將稍遷司馬督初涼州刺史楊欣失羌戎之和隆陳其少敗俄而欣為虜所沒河)
(西斷絶帝每有西顧之憂乃以隆為武威太守奇謀間發出敵不意轉戰千里前後誅殺及降附者)
(以萬計涼州遂平太熙初封奉高縣侯加授東羌校尉積十餘年威信震於隴右卒於官)王沈
(高平人少有俊才出於寒素不能隨俗沈浮為時豪所抑仕郡文學掾鬱鬱不得志乃作釋時論讀)
(之者莫不歎息焉)繆播(蘭陵人播才思清辨有意義懷帝立以播及從弟允等有公輔之量)
(又盡忠於國故委以心膂東海王越懼為己害以兵入宫執播於帝側遂害之朝野憤惋)繆允
(播從弟與播名譽略齊後為東海王越所害)孔衍(魯國人孔子二十二世孫衍少好學年十)
(二能通詩書弱冠公府辟本州舉異行直言皆不就元帝引為安東參軍掌記室中興初補中書郎)
(明帝在東宫領太子中庶子練識舊典朝儀軌制多取正焉王敦惡之出衍為廣陵郡時人為之寒)
(心而衍不形於色大興三年卒於官衍博覽過於賀循凡所傳述百餘萬言子啟廬陵太守與宗人)
(夷吾並有美名)檀憑之(高平人少有志力閨門邕肅從兄子韶兄弟五人稚弱而孤憑之撫)
(養若己所生義旗建與劉毅俱以私艱墨絰而赴為皇甫敷軍所害義熙初加增散騎常侍追封由)
(阿縣公)蒯恩(承人膽力過人從伐廣固破盧循追斬徐道覆與王鎮惡襲江陵隨朱齡石伐)
(蜀又從伐司馬休之武帝錄前後功封新寕縣男武帝北伐留恩侍衛世子命朝士與之交益自謙)
(損撫士卒甚有綱紀衆咸親附之歷官輔國將軍淮陵太守入關迎桂陽公義真義真爲佛佛所追)
(恩斷後力戰死)孔淳之(魯人少有高尚愛好墳籍爲太原王恭所稱居會稽剡縣性好山水)
(每有所遊必窮其幽峻除著作佐郎太尉參軍並不就居喪至孝廬於墓側與徵士戴禺王宏之及)
(王敬宏等爲人外之遊元嘉初復徵爲散騎侍郎乃逃於上虞縣界弟默之爲廣州刺史注榖梁春)
(秋)︹齊︺李安民(氶人少有大志高帝卽位爲中領軍封康樂侯國家密事上惟與安民論)
(議謂曰署事有卿名我便不復細覽也累遷尚書左僕射尋上表求退爲吳興太守卒於官年五十)
(八諡曰肅侯子元履有操業嫺政體仕梁爲刺史)桓康(氶人隨武帝起兵摧堅陷陣膂力絶)
(人江南人畏之以其名怖小兒畫其形以辟瘧無不立愈高帝鎮東府除武陵王中兵寕朔將軍帶)
(蘭陵太守建元元年封吳平縣侯大破魏軍於淮陽武帝皍位卒於驍騎將軍)周盤龍(北蘭)
(陵人膽氣過人尤便弓馬高帝卽位進號右將軍建元元年以盤龍爲軍主助桓崇祖拒魏大破之)
(明年魏攻淮陽盤龍與子奉叔單馬率二百餘人陷陣魏軍萬餘騎張左右翼圍之父子兩騎榮攪)
(數萬人魏軍大敗名播北國進爵為侯尋卒)︹唐︺張公藝(夀張人九世同居高宗有事泰)
(山臨幸其居問本末書忍字以對按夀張本漢故縣在今泰安府東平州至隋以後始有今縣境)
(地故名宦人物俱斷自唐始而前此皆從略焉)徐彥伯(瑕邱人名洪以字顯七歲能為文對)
(策高第調永夀尉蒲州司兵參軍時司戶韋暠善判司事查亘工書而彥伯屬辭時稱河東三絶累)
(擢修文館學士工部侍郎歷太子賓客開元二年卒彥伯事寡嫂謹撫諸姪同己子秉筆累朝後來)
(翕然慕倣始武后時王公卿士以語言為酷吏所引死徙不可計彥伯著樞機論以戒世云)儲
光羲(兗州人登開元中進士第又詔中書試文章歷監察御史安祿山反陷賊自歸著正論十)
(五卷集七十卷)孔巢父(孔子三十七世孫少好學隱徂徠山永王璘辟署幕府不應德宗出)
(狩擢給事中為河中陜華招討使累上破賊方略未幾兼御史大夫為魏博宣慰使見田悅與言君)
(臣大義利害逆順數日田緒殺悅與大將邢曹俊等聽命巢父卽以緒權軍中務紓其難李懷光據)
(河中復令巢父宣慰罷其兵為亂軍所害帝聞震悼贈尚書左僕射諡曰忠)李自良(泗水)
(人天寶末從戰積閥至殿中監事節席薛訓為牙將及訓徙太原鮑防代總節度事會回紇入寇防)
(遣大將焦伯瑜等擊之自良曰寇遠來難與爭鋒請築二壘搤歸路堅壁勿出師老而惰其勢易乘)
(防不聽伯瑜戰百井大敗由是知名馬燧代防表為軍候貞元三年德宗罷燧以自良代之自良以)
(事燧久不敢當帝謂曰卿於進退豈不有禮然守北門無易卿者勉為朕行乃以檢校工部尚書充)
(河東節席居治九年舉不愆法簡儉易循民不知有軍上下諧附卒於官贈尚書左僕射)孔戣
(巢父從子擢進士第為侍御史累擢諫議大夫條上四事憲宗異其言又劾李涉結近倖罔上宦寵)
(側目論正李少和崔易簡獄事再遷尚書左丞出為華州刺史歷拜嶺南節席使交廣晏然大治穆)
(宗立還為左丞以老自乞韓愈疏言在朝如戣輩不過三數人宜留之不報以禮部尚書致仕卒諡)
(位進司空加司徒封魯國公後屏居華陰再擢吏部尚書以司空門下侍郎復輔政卒贈太尉)︹五
代︺︹梁︺王彥章(夀張人少為軍卒事梁累遷澶州刺史驍勇有力持一鐵槍騎而馳突如)
(飛軍中號王鐵槍晉軍破澶州擄彥章妻子歸之太原間遣使者招彥章彥章斬其使者以自絶龍)
(德三年夏晉取鄆州宰相敬翔入見末帝曰事急矣非彥章不可乃召為招討使帝問破敵之期對)
(曰三日彥章馳兩日至滑州引精兵數千趨德勝急擊南城城遂破蓋三日矣唐兵攻兗州彥章死)
(戰被擒莊宗愛其驍勇欲全活之彥章謝曰臣受梁恩死不能報朝事梁而暮事晉生何面目見天)
(下之人乎莊宗又遣明宗往諭之彥章創卧不能起仰顧明宗呼曰我豈苟活者遂見殺)︹周︺顏
衎(曲阜人顏子四十五世孫開運末拜御史中丞執憲有風采顯德初以尚書致仕衎守章句學)
(無文藻然直諒孝悌為時所推)︹宋︺田告(纂禹元經十二篇時稱為東魯逸人太祖聞之召至)
(闕下詢以治水之道善其言將授以官以親老固辭歸養從之)孔宜(曲阜人孔子四十四世孫)
(乾德中為曲阜主簿歷知星子縣後代還獻文賦數十篇太宗嘉之襲封文宣公)張進(曲阜)
(人拳勇善射挽強及石咸平中累遷天雄軍部署會河決鄆州王陵口發數州丁勇寒之命進董其)
(役凡月餘畢詔褎之移并代副都部署李繼遷寇麟州州將遣單介間道乞師太原諸將以無詔猶)
(豫未決進獨抗議發兵赴援旣至而圍解手詔褎美景德元年卒)張茂直(瑕邱人父延昇)
(以經術教授鄉里茂直弱冠勵志於學開寶中登進士第累秩著作佐郎扈蒙薦其才改秘書丞真)
(宗卽位選用舊臣以茂直知制誥後出知穎州卒)童升(兗州人五世同居真宗時旌表仍蠲)
(其課調)東野宜(曲阜人合居五六世有節行大中祥符初東封泰山卽行在所降詔裦美)
(優賜栗帛)孔道輔(初名延魯孔子四十五代孫幼端重舉進士第歷知仙源縣召為左正言)
(受命日論奏曹利用羅重勲竊弄威柄宜早斥去太后可其言乃退權御史中丞性鯁挺特達遇事)
(彈劾無所避天下皆以直道許之後出知鄆州行至韋城病卒)顏復(魯人顏子四十八世孫父)
(太初以名儒為國子監直講嘉祐中詔訪遺逸京東以復言試於中書歐陽修奏復第一賜進士元)
(祐初為太常博士請會萃古今典範為五禮書又請考正祀典朝廷多從之拜中書舍人兼國子祭)
(酒卒)孔中翰(道輔子登進士第知仙源縣歷陜揚洪兗州皆以治聞元祐初召為司農少卿)
(遷鴻臚卿言孔子之後自漢以來有襃成奉聖宗聖之號皆賜實封以奉先祀至於國朝世龍公爵)
(然兼領他官不在故郡於名為不正請白今襲封之人使終身在鄉里詔改衍聖公為奉聖公不領)
(他職以寶文閣待制知徐州卒)孔宗旦(魯人為邕州司戶參軍席儂智高必反以書告知州)
(陳珙珙不聽後智高破橫州卽載其親往桂州口吾有官守不得去無為俱死也旣而州破被執賊)
(欲任以事宗旦叱賊且大罵遂被害事聞贈太子中允)孔傳(孔子五十代孫建炎初知邠州)
(又知陜州平鼎灃寇有功進續白氏六帖文樞要記等書)王師道(兗州人為人沈勇任吉州)
(栗傳砦巡檢紹興中與盜戰於吳村每射輒斃追擊數里遇賊有伏於民居者挺身力戰遂死立廟)
(其地部使者以聞官其二子)畢再遇(兗州人開禧二年北伐金兵見其騎呼曰畢將軍來)
(矣功第一累除驍衛大將軍嘉定十年以武信軍節度使致任卒贈太師諡忠毅再遇姿貌雄傑武)
(藝絶人屬邊事起諸將望風奔衂再遇獨稱名將云)︹金︺孔端甫(孔子四十八代孫明昌初)
(學士党懷英薦其年德俱高讀書樂道該通古學特召至京師賜王澤榜及第除將仕郎小學教授)
(以主簿奉祀致仕)︹元︺張昉(汶上人性縝密遇事敢言確然有守嚴實行臺東平辟為掾鄉)
(人有執左道惑衆謀不軌者事覺逮捕詿誤甚衆諸僚佐莫敢言昉獨别白出數百人實才之進幕)
(職有將校死事以弟襲其職者至是革去昉辨明復之持金夜饋昉昉卻之慚謝而去同里張氏以)
(絲五萬兩寄昉家而他適俄而昉家被火家人惶駭走避貲用悉焚昉力完所寄絲付張氏歷拜兵)
(部尚書致仕卒諡莊憲)中屠致遠(其先汴人徙居夀張致遠與李謙孟祺等齊名世祖)
(南征以薦為經略司知事多所謨畫後拜江南行臺監察御史江淮行省宣使郄顯李兼愬平章莽)
(古特不法詔付莽古特鞫之必抵以死致遠知其冤縱之桑格當國治書侍御史陳天祥使至湖廣)
(劾平章岳蘇穆桑格誣以不道致遠按部湖廣累章極論之江西行省美合等横征牟利致遠并劾)
(之又言占城日本不可涉海遠征銓選限以南北優苦不均宜考其殿最量地遠近立為定制大德)
(二年以淮西江北道廉訪司行部至和州卒致遠清修苦節恥事權貴聚書萬卷名曰墨莊著書甚)
(富莽古特舊作忙兀台桑格舊作桑哥岳蘇穆舊作要束木美合舊作馬合今俱改正)楊桓
(兗州人幼警悟讀論語至宰子畫寢章慨然有立志由是終身非疾病未嘗畫寢弱冠為郡諸生一)
(時名公咸稱譽之成宗卽位疏上時務二十一事帝嘉納之升秘書少監預修大一統志秋滿歸兗)
(州以貲業悉讓弟楷鄉里稱焉桓為人寬厚事親篤孝博覽羣籍尤精篆籒之學者六書統六書泝)
(源書學正韻皆行於世)孔思晦(孔子五十四世孫資質端重而性簡默受業於導江張䇓)
(家貧躬耕以為養雖劇寒暑而為學未嘗懈居母喪勺水不入口者五日至大中舉茂才為范陽學)
(教諭延祐初調寕陽學先是兩縣校官率以廩薄不能守職而思晦儉約自將教養有法比去學者)
(皆不忍舍之後襲衍聖公元統元年卒)曹元用(世居阿城後徙汶上資禀俊爽幼嗜書一)
(經目輒成誦以鎮江路儒學正考滿遊京師翰林承旨閻復見而奇之薦爲國史院編修官御史臺)
(辟爲掾史元用初不習吏事而見事明決吏反師之累遷翰林直學士至治三年八月特史之變賊)
(黨徹辰特穆爾遽至京師趣召兩院學士北上元用獨不行曰吾有死不能從也未幾賊果敗人皆)
(稱其有先見之明歷拜翰林侍講學士兼經筵官卒追封東平郡公諡文獻特史舊作鐵失徹辰)
(特穆爾舊作赤斤鐵本兒今俱改正)王思誠(嵫陽人天資過人中至治元年進士第至正元)
(年遷國子司業二年拜監察御史累上疏言時政朝廷多是其議鞫獄松州豐潤多所平反出籖河)
(南山西道肅政廉訪司事陜西行臺言欲疏鑿黃河三門立水陸站以達於關陜思誠度其不可作)
(詩歷敘其險執政采之遂寢其議歷拜通議大夫國子祭酒卒諡獻肅)李泂(滕州人生有異)
(質姚燧薦於朝授國史院編修官歷遷奎章閣承制學士告歸泂骨格清峻神情開朗秀眉疎髯目)
(瑩如電顏如冰玉唇如渥丹望之者疑為神仙中人為文章奮筆揮灑思熊疊出意之所至臻極神)
(妙每以李太白自儗人亦以是許之尤善書篆隸真草皆為世所珍愛卒年五十九有文集四十卷)
李稷(滕州人泰定四年中進士第累官戶部尚書山果廉訪司卒諡文穆稷為人孝友恭儉廉)
(慎忠勤處家嚴而有則與人交一以誠恪尤篤於鄉黨朋友之誼中丞任擇善陳思謙旣沒皆撫其)
(遺孤出入臺省二十年始卒無疵為時名卿)顏瑜(曲阜人顏子五十七代孫以行誼舉為鄒)
(及陽曲兩縣教諭至正十八年田豐起山東瑜攜家走鄆城道遇賊執使寫旗瑜大詬曰我腕可斷)
(豈能為爾寫旗從逆乎賊以槍刺瑜至死罵不絶口妻子皆為所害)田改住(汶上人父病不)
(能愈禱於天去衣卧冰上一月又同縣王住戶母病卧冰上半月)︹明︺賈諒(嶧縣人永樂中)
(以鄉舉入太學擢刑科給事中宣德間劾清軍侍郎金庠受賄又劾陽武侯薛祿朋比不敬廷中肅)
(然尋拜右副都御史巡視四川江西湖廣按治豪強不少假正統二年江北河南大水命諒往賑芒)
(碭山盜為患諒捕獲甚衆四年還至德州卒)白英(汶上人永樂九年尚書宋禮開會通河英)
(獻策築壩戴村遏汶水全流使盡出於南旺四分南流達於淮泗六分北流達於漳衞禮用其策由)
(是會通復始)魏紳(曲阜人事母孝母没廬墓三年成化中舉進士歷南京大理丞讞獄詳明)
(累擢都御史巡撫山西築偏頭關迤西邊牆四十里增墩堡四十餘又拓寕武關城建營舍二千楹)
(募土兵實之改蘇松巡撫歲大饑議止織造省力役督有司賑濟武宗立進刑部右侍郎卒)殷
雲霄(夀張人宏治進士官給事中武宗納有娠女子馬姬於宫中雲霄偕同官切諫不報雲霄)
(為人峭直堂邑穆孔暉雅重之)王杲(汶上人正德進士知臨汾縣以治最擢御史巡視陜西茶)
(馬帝遣中官分守蘭靖杲極言其累民不報嘉靖間遷戶部侍郎賑饑河南全活無算尋以右都御)
(史總督漕運故事運艘軍三民七杲請改折兩年漕運十之三以所省轉輸費治運艘軍民便之入)
(為戶部尚書上制財用七事帝咸納之後以譖謫雷州卒隆慶初進贈太子太保)吳嶽(其先)
(東阿人後徙居汶上嘉靖進士歷戶部郎中督餉宣府卻羨金數千累擢保定巡撫疾嚴嵩害政引)
(疾歸嵩敗起貴州巡撫遷南京吏部尚書致仕嶽方正耿介廉靜自持不尚苛細卒諡介肅)賈
三近(嶧人隆慶進士選庶吉士萬歷初為戶科都給事中時海運多覆舟三近言漕渠巳通奈)
(何舍易就險乃罷之時又令州縣徵賦以八分為率不及者議罰三近言素號凋敝者宜量減一分)
(從之中官温泰請天下關税鹽課俱輸内庫三近爭之議遂寢張居正當國言官論事俱先白三近)
(曰吾不能以天子耳目為相門白事吏歷巡撫保定以親病乞歸召為兵部侍郎未行而卒)孟
承光(鄒人孟子裔孫襲職五經博士天啓二年妖賊徐鴻儒陷鄒城承光被執罵賊不屈見殺)
(贈尚寶少卿)范淑泰(滋陽人崇禎進士授行人遷給事中上陳時政五事又言搜括借助)
(之非又強兵之法皆切中時弊疏救給事中莊鼇獻章正宸劾大學士王應熊吏部侍郎張捷言皆)
(切直典試浙江還家值兗州被圍竭力固守城破死之贈太僕少卿)王大年(夀張人萬歷進)
(士累官太僕少卿出按甘肅任滿還家崇禎十五年城陷不屈死)劉宏緒(滕人崇禎進士)
(官兵部郎中以忤權要罷歸城陷不屈死)顏引紹(曲阜人顏子六十五代孫崇禎進士知鳳)
(陽縣調江都以廉幹聞遷大名同知升河間知府城陷闔門舉火自焚)孔貞璞(曲阜人孔)
(子六十三世孫崇禎中知伊陽縣流寇攻其城堅不下乃解去後有事汝陽道遇賊被殺)黃世
清(初名祖年滕人崇禎進士授戶部主事歷商洛參議癸未流賊圍城世清率衆堅守城陷被執)
(不屈死贈太常卿)
︹本朝︺甯之鳳(寕陽人順治丙戌進士由部郎遷知河南府以廉正稱有流寇遺黨鼔惑兵民)
(剋期襲城之鳳知之集丁壯二百許人伏城濠乙夜賊果至之鳳躍馬突出伏兵皆起賊驚遁追殱)
(真魁)朱克配(寕陽人勇而有義知名齊魯間順治初土寇蜂起克配練鄉壯捍禦每遇敵必)
(身先之鄒魯汶泰間恃為保障從大軍平江南徐邳諸州傳檄而定攝邳州六安霍山等篆草竊輩)
(皆輸伏蕩平之後卽投劾歸)郭震櫆(汶上人以廩貢任陵縣訓導旋攝縣篆當土寇蜂起)
(與紳士登城守禦寇不敢犯居家事母至孝母病目震櫆虔禱雙瞽復明)路允釐(汶上人天)
(性純孝好善樂施時汶境土寇猖獗皆相戒勿犯路善人家允釐性朴素耽書史晚年尤精醫理拯)
(卹疾苦遠近頌之)周仔世(寕陽人父爰訪翰林院編修殁於京邸宦槖蕭然仔世年十四)
(與兄治世徒跣扶櫬還鄉以儉勤自力事母至孝值歲饑有鬻妻以奉母者仔世傾貲完聚之)趙
增(汶上人順治戊戌進士授山西安邑知縣再補福建閩縣時閩寇初平增力求綏輯拊循備至)
(旋擢兵部督捕主事以安靜為本株連之累一蘇)何廣(汶上人天性至孝年九齡值歲祲躬)
(負米以奉親父殁事母及兄益謹順治己亥成進士授江西豐城令剔弊鋤奸士民懾服母殁遂終)
(身不仕)顏光猷(曲阜人康熙癸丑進士以翰林改刑部郎中出為安順守安順猺獞雜處)
(不可齊以法光猷曲意拊循郡大治轉河東鹽運使時山西河南行引鹽引尾各州縣俱設關防境)
(壤相錯跬步罹法光猷疏請通省設一關防民以永利著有易經說義水明樓詩集乾隆十年祀鄉)
(賢祠弟光敏考功郎中以詩名光斆翰林督學浙江屏絶干請文風為之一振時稱為曲阜三顏)
孔興範(曲阜人康熙十九年知山西孟縣在官六年寬猛並濟盂人懷之)孫象燦
(嶧人生而孝友能曲體親心父殁哀號盡禮幾不欲生弟象炳亦孝行著聞)楊兆立(滋陽)
(人莘縣把總乾隆三十九年奉檄赴陽榖禦賊至南門戰死)殷逢春(滋陽人由行伍洊擢)
(陜西略陽營遊擊嘉慶三年隨剿教匪受傷死贈雲騎尉)王徵藴(滕縣人孝行著聞嘉慶十)
(五年旌)
︹流寓︺︹漢︺李善(濟陽人本同縣李元蒼頭建武中疫疾元家相繼殁惟孤兒續始生數旬而貲)
(財而)千(萬諸奴婢欲謀殺續分其財產善深傷李氏不能制乃潛負續逃去隱山陽瑕邱界中親)
(自哺養乳為生湩續雖孩抱奉之不異長君續年十歲善與歸本縣修理舊業告奴婢於長吏悉殺)
(之時鍾離意為瑕邱令上書薦善行狀光武詔拜善及續並為太子舍人善官至九江太守續至河)
(間相)
︹列女︺︹漢︺王良妻(蘭陵人良為大司徒司直妻子不入官舍時司徒史鮑恢以事到東海過)
(候其家而良妻布裙曳柴從田中歸恢告曰我司徒史也故來受書欲見夫人妻曰妾是也苦掾無)
(書恢乃下拜歎息而還聞者莫不嘉之)張雨(夀張女子早喪父母年五十不肯嫁撫卹二弟)
(教之學問各得通經皆成善士雨為聘娶縣令謝夷吾薦於州府使各選舉表復雨門戶)︹晉︺鄭
袤妻曹氏(薛人袤先娶孫氏早亡聘為繼室事舅姑甚孝及袤為司空其子默等又顯朝)
(列曹氏深懼盛滿每默等升進輒憂形於色初孫氏瘞於黎陽及袤卒議者以久喪難舉欲不合葬)
(曹氏曰孫氏原配理當從葬不可使孤魂無所依於是備吉凶導從之儀迎之聞者莫不歎息)︹唐︺
鄭孝女(瑕邱人父神佐為官兵戰死慶州時母巳亡又無兄弟女時二十四卽翦髮毁服身)
(護喪還鄉里與母合葬廬墓下手樹松柏成林初許適牙兵李元慶至是謝不嫁大中中兗州節席)
(使蕭俶狀於朝有詔旌表其閭)︹宋︺董氏女(滕人許適劉氏子建炎元年盜李昱攻剽滕縣)
(悅其色欲亂之誘諭再三曰汝不從當剉汝萬段女終不屈遂斷其首劉氏子聞女死狀大慟曰烈)
(女也葬之為立祠)︹元︺李如忠繼妻馮氏(汶上人初如忠娶蒙古氏生子任妻)
(亡乃續馮生子伏一歲而如忠卒時如忠任浙之山陰尹族人盡取其遣貲及子任以去馮不與較)
(鬻衣厝二柩於蕺山下攜伏廬墓側時年二十二為女師自給教伏成學卒護喪歸葬汶上)︹明︺
周氏(汶上人洪武中御史劉福姑也福奉詔籍藍氏遣一嬰兒於地窖中遂論死周持刀被髮)
(訟福忠清奉法必無枉縱請自死以嗚福冤福遂得減死戍鳳陽衛)孔氏女(曲阜人孔子五)
(十八代孫公晉女年十七未醮正德六年為流賊所執義不受辱賊支解之同時有孔公田妻顧氏)
(孔彥臣妻王氏孔宏憲妻賈氏孔公雷妻張氏孔公揚妻尋氏孔彥霄妻胡氏孔德澤妻陳氏孔彥)
(琳妻宋氏陳思道妻孔氏劉拱辰妻傅氏並守節遇害詔旌其門)王襲芳妻張氏
(汶上人年十七嫁襲芳無子夫得狂疾家人多避去氏日夜不離於側久之夫憊甚食難齒決乃嚼)
(而哺之積十餘年終不懈及夫亡遂絶食而死)劉仲妻林氏(滕人有美色仲死少年謀)
(娶之氏恐不能免適煮豆湯沸歎曰為孽者此面也以首埋釡中而死)高誠妻張氏
(滕人誠父朝用山西賈人也客於滕張生二歲父以字誠後朝用貧不能納聘自請罷婚張執不從)
(父乃贅誠於家甫一載誠還鄉里不來久之傳言誠死誠兄論素無賴欲嫁之張翦髮以誓富人鄧)
(謹欲娶之曰無髮亦可張復截其耳謹懼乃止論又隂許賈人謝鳳娶之夕張始知之乃沐浴更衣)
(懷其夫遺鏡謂所親曰所以斷髮截耳不死者以誠存亡未可知也今巳矣遂縊而死)李勝
任妻褚氏(嶧人勝任為縣諸生旣殁氏事舅姑孝教諸子嚴宗親皆敬之崇禎壬午兵至)
(其子在門勸母逃避氏曰姑喪在殯義不可去與其僥倖以求生不若守正而無憾城破伏姑柩前)
(以死在門亦從死)李氏女(嶧人生員李在門女年十三崇禎壬午城陷為兵所掠不屈遂)
(見殺)閻翼經妻楊氏(汶上人崇禎壬午之難以不屈被殺同邑生員高熊妻祝氏高)
(良棟妻王氏寓居夀張壬午城破皆投井死)孫正心妻朱氏(滋陽人正心死崇禎)
(壬午之難氏盡歸奩具於姑所佯請歸母家行至途中入尼庵自縊佛座下同邑郭璉繼室萬氏于)
(歸後璉病卒氏縊死柩旁)劉之芹妾楊氏(寕陽人崇禎壬午城破氏與從姑古氏各)
(抱幼子奔逃中途乏窘古氏偕子投井氏以子囑婢曰劉氏絶續在此一子爾速遠避吾當佑汝言)
(訖亦投井死)秦生鋌妻張氏(鄒人崇禎壬午之難氏與生鋌弟生鑰妻賈氏同時)
(抗節死)
︹本朝︺劉光傳妻孫氏(鄒人夫亡撫一子至十歲白於姑曰吾向之不死者以此子未)
(長成耳今巳十歲願遂初志閉戶自縊死)薄子温聘妻杜氏(鄒人許字子温婚有)
(日矣氏忽得病數年弗起父見其難療乃為壻另娶王氏未幾子温與王相繼病殁氏病反愈乃易)
(衰往弔守節四十餘年)馮秉謙聘妻李氏(鄒人許字秉謙未婚而秉謙卒女聞)
(訃自縊死)張璵妻劉氏(滕人夫亡自縊死同縣王四妻任氏李如崑妻周氏种士禎妻)
(褚氏生員侯士亨妻王氏喬偉之妻沈氏馮昌儒妻李氏張藹妻李氏貢生李文祥妻張氏李德溥)
(妻黃氏彭勃妻胡氏殷夀眉妻鄭氏劉君弼妻孫氏馬應麟妻楊氏俱夫亡盡節)鄭閎中
妻邵氏(嶧人順治初山寇横出氏同家衆避難微山湖賊伏叢葦中劫之大罵被殺同縣孫)
(成美妻謝氏避難被執詈罵不屈賊怒殺之)徐躍妻高氏(嶧人夫亡自縊死同縣焦)
(宏道妻閻氏王質溥妻孫氏張桓妻褚氏李應張妻孫氏鄭悟妻孫氏俱夫亡盡節)賈氏女
(嶧人許字王生未婚而王卒母與兄謀另適女聞之自縊)于尚玉妻張氏(汶上人夫)
(亡其父追令他適自刃死同縣聞克讓妻路氏夫亡不食死)王氏二女(汶上人一為王)
(應期女一為王應昌女二女俱未字順治初為土寇所掠大罵不屈賊並殺之同縣郭衡藻二女劉)
(國瑺女陳士簡女劉嘉玉女俱許字未婚夫亡盡節)韋紹妻焦氏(陽榖人夫亡鍵戶縊)
(死同縣夏恕妻陳氏王延㞾妻張氏胡玉增妻辛氏薛光澤妻孟氏俱夫亡盡節)張玉妻
于氏(陽榖人守正捐軀)范懷仁妻褚氏(滋陽人于歸一載懷仁病卒氏時年)
(十六舅姑以其青年無子勸之改嫁氏以石灰置兩目遂成雙瞽尋以病卒同縣張國輔妻李氏張)
(國弼妻侯氏前明壬午城破國輔兄弟皆殉難李氏有孤三歲侯氏無子相依守節終身均康熙年)
(間旌)楊惟聰妻范氏(滋陽人惟聰之父獻吉與聰同殉前明壬午之難獻吉妻)
(劉氏遺腹生男族人利其貲百計傾之劉氏忿恨卒氏以莊宅分給族衆撫幼叔成立守節終身同)
(縣節婦鄭東齊妻邊氏臧文載妻張氏宋璜妻朱氏宋映昌妻張氏李殿妻邱氏王元恭妻韓氏楊)
(文榮妻何氏黃節妻時氏均康熙年間旌)趙氏女(滋陽人幼許字汶上縣郭某郭外出)
(久無音耗其父嵐曉謀令改適女聞之自縊康熙年間旌)孔尚恪妻朱氏(曲阜)
(人年二十四夫亡遺子殤殁以夫兄子衍溥為嗣又早世氏矢志守節備嘗艱苦同縣孔興㷆妻顏)
(氏孔毓玠妻陸氏均康熙年間旌)周又從妻朱氏(寕陽人夫殉前明壬午之難氏)
(時年二十五撫孤成立守節三十餘年同縣程應世妻朱氏甯橘齡妻許氏&KR1108;俞經妻孔氏均康熙)
(年間旌)潘景煥妻孔氏(鄒人景煥殉前明壬午之難氏投井中水淺為鄰人救起)
(一家散失後兵退氏親訪姑於江南之尼庵獲子於鄰境又於積屍中撿殮夫骸歸葬祖墓同縣節)
(婦岳虞咨妻馮氏劉儀淑妻孟氏均康熙年間旌)种珩妻王氏(滕人年二十一夫亡)
(誓志撫孤守節五十餘年同縣烈婦侯還妻杜氏楊愷妻殷氏均康熙年間旌)褚懋淇
妻任氏(嶧人夫亡自縊不死翦髮撫幼女明年女殤復投繯帶忽斷乃號泣步至夫墓縊於)
(樹同縣烈婦高光妻胡氏胡廉法妻劉氏汪宗妻毛氏均康熙年間旌)邵振颺妻孫
氏(嶧人夫亡守節五十餘年康熙年間旌)任大任妻胡氏(嶧人順治初山賊竊)
(發劫氏以行大罵不從遂見殺同縣田畯妻唐氏值山寇猖獗懼為所辱率子婦王氏燕氏同時縊)
(死均康熙年間旌)伊務敬妻馮氏(汶上人務敬殉前明壬午之難氏年十七守節)
(撫孤備嘗艱苦同縣節婦王虚心妻郭氏均康熙年間旌)張茂蘭妻姚氏(汶上)
(人夫亡無子誓以身殉父與姑勸之不從竟投繯死同縣烈婦岳文運妻李氏路青選妻周氏劉謙)
(妻孫氏林為煥妻辛氏生員高良謨妻于氏趙自傑妻胡氏劉沿妻孫氏宋琦妻徐氏均康熙年間)
(旌)曹保妻孟氏(陽榖人夫亡守節撫孤同縣節婦梁廷相妻朱氏均康熙年間旌)
孟守才妻郭氏(陽榖人夫亡守節順治初土寇竊發鍵戶自縊同縣宋某妻劉氏為)
(土寇所掠挾之馬上以手爪傷賊眼賊怒臠殺之均康熙年間旌)楊國正妻陳氏
(泗水人年十八夫亡撫孤成立雍正年間旌)李振乾妻陳氏(滕人順治三年土寇)
(壓境氏被掠大罵賊斷其舌而死同縣程良相女尹修政女遇賊不屈俱見殺杜喬齡妻宋氏為土)
(寇所掠乘間投水死均雍正年間旌)張養敬妻董氏(滕人土寇至懼為所污與)
(養敬同縊死祖墓前同縣侯穎妻李氏聞寇至率三女并家人婦凡十一口皆自盡均雍正年間)
(旌)鹿鳴熙妻季氏(滕人夫亡不食死同縣曹思慶妻殷氏守正捐軀雍正年間)
(旌)陳柏聘妻高氏(嶧人高延富女許字陳柏未婚而柏亡女聞訃自縊同縣褚氏)
(女許字李應軫應軫病卒女聞訃奔喪水漿不入口二十一日乃絶均雍正年間旌)鍾仕
妻劉氏(陽榖人夫亡不食死雍正年間旌)陳錫祿妻李氏(滋陽人年二十)
(歲夫亡守節同縣節婦劉玗妻王氏曹興邦妻毋氏劉文翰妻張氏尚宏任妻曲氏种集湖妻張氏)
(烈節賈繼曾妻賈氏均乾隆年間旌)孔毓懿妻姚氏(曲阜人事舅姑至孝毓懿)
(卒於官氏匍匐扶櫬歸葬絶粒而殁同縣節婦閻化玉妻顏氏顏崇玖妻姚氏孔傳瑛妻章氏孔毓)
(坦妻上官氏孫立廬妻陳氏朱世培妻商氏均乾隆年間旌)徐光嗣妻柳氏(寕陽)
(人年二十四歲夫亡守節同縣甯毓純妻朱氏均乾隆年間旌)馮大任妻謝氏
(鄒人同縣楊明子媳劉氏董倫女均乾隆年間旌)王咸法妻田氏(泗水人夫亡守)
(節同縣宋天祐妻趙氏楊世嶧妻張氏梁鍾秀妻徐氏徐三妻孔氏均乾隆年間旌)閻衡
聘妻陳氏(滕人未婚而衡卒氏矢志守節同縣節婦孔傳檜妻軒轅氏黃愈亮妻李氏倪)
(延紋妻楊氏周吉士妻朱氏胡乾妻楊氏白興文女侯小騾妻黃氏韓景妻李氏王克正女曹江妻)
(馬氏任毓魁妻王氏鹿濟勇妻陳氏張文煥妻孫氏黃綵妻楊氏邱樂妻劉氏邵二奇妻徐氏又孝)
(女徐氏均乾隆年間旌)潘瑚聘妻孫氏(嶧人未婚而瑚卒女聞悲慟乘隙自縊同)
(縣節婦王深妻孫氏武榮宗妻楊氏孫詡妻李氏孫誦妻殷氏賈廷璜妻彭氏王增吉妻石氏謝德)
(培妻張氏郜三畏妻李氏蘇謹妻賀氏褚文煒妻孫氏張勿我妻陳氏張廷訓妻王氏又烈女袁柱)
(聘妻丁氏李姓聘妻邵氏孫大溺妻王氏李樹敬女道姑王氏均乾隆年間旌)郭兆鶴
妻路氏(汶上人夫亡守節同縣韓訓妻郭氏陳治妻郭氏馬棻繼妻林氏劉居禮繼妻胡氏)
(路吉潔妻郭氏王在坪妻柳氏曹天與妻馬氏王兆洛妻趙氏鄭國琈繼妻李氏均乾隆年間旌)
司宗孝妻王氏(汶上人夫亡守節十五載守正捐軀同縣烈婦臧大玉妻林氏柏有)
(林妻徐氏烈女胡公臣女均乾隆年間旌)亓觀妻谷氏(陽榖人夫亡守節同縣高)
(作霖妻殷氏孟興文妻郭氏李克緒媳朱氏史進之妻邢氏烈婦劉氏米氏烈女李贊義女均乾隆)
(年間旌)楊氏女(夀張人楊濮女守正捐軀同縣節婦李金聲妻于氏王曰資妻丁氏均乾)
(隆年間旌)吳開泰妻丁氏(滋陽人夫亡守節同縣劉成義妻邱氏勞思善妻汪)
(氏朱文燈妻龔氏王宗周繼妻汪氏鄭恩舉妻李氏鄭恩瑞妻程氏湯景曾妻李氏均嘉慶年間)
(旌)李孔氏(曲阜人遇暴不辱服毒死同縣節婦孔廣休妻成氏孔興㘱妻顏氏孔繼汧妾)
(聶氏伍繼澤妻韓氏孔傳器妻鮑氏顔紹𣏌妻劉氏孔毓楹妻蘇氏苗繼龍妻孔氏彭永昭妻柴氏)
(均嘉慶年間旌)王裕節妻武氏(寕陽人夫亡守節同縣王蕙芳妻甯氏陳伯哲)
(妻甯氏均嘉慶年間旌)劉則欣妻周氏(鄒人守正捐軀同縣烈婦陳燦妻范氏節)
(婦杜梁妻孫氏盛淮妻王氏均嘉慶年間旌)李賀氏(泗水人守正捐軀同縣節婦邵毓華)
(妻喬氏劉成業繼妻蘇氏王亨㤱妻劉氏蔣松巖妻宋氏周秉鑑妻馬氏均嘉慶年間旌)柴
次寔妻王氏(滕人夫亡自縊同縣烈婦范昌煒妻蔣氏閻世傳妻某氏郭朱氏孫釗妻)
(滿氏顏尚禮妻趙氏王凝重妻張氏郭人存妻杜氏殷高捷妻趙氏孫性明妻楊氏賈藍田妻王氏)
(趙鍾軍妻黃氏滿文言妻任氏李嘉謨妻王氏王樹政繼妻張氏華際陽妻殷氏蓋普覆妻楊氏杜)
(珊妻葉氏孔傳玢妻王氏馬全信妻朱氏高協同妻宗氏張朝幹妻嚴氏趙連榮妻袁氏趙克棟妻)
(周氏渠維祥母陳氏王畛媳羅氏陳建近妻李氏任住妻江氏張秉林妻趙氏烈女張廣露女均嘉)
(慶年間旌)姬鳳翥聘妻史氏(嶧人未婚夫亡聞訃服滷死同縣烈婦王韓氏)
(李胡氏節婦龍元光繼妻姚氏鄭運肇妻孫氏孫敬儔妻王氏鄭鳴儀妻喬氏曹廷漣繼妻种氏孫)
(毓祥妻褚氏均嘉慶年間旌)韓先珠妻張氏(汶上人守正捐軀同縣節婦林三登)
(妻李氏李浩妻韓氏孫保德妻王氏張自書妻張氏均嘉慶年間旌)石廷魁妻王
氏(陽榖人夫亡守節同縣孫思元妻汪氏韓懷妻許氏李萬里聘媳蕭氏潘旺山媳張氏李氏女)
(均嘉慶年間旌)馮有貴妻王氏(夀張人守正捐軀同縣節婦趙學曾妻董氏劉)
(永嘉妻孫氏許宗孔妻閻氏均嘉慶年間旌)
︹仙釋︺︹漢︺王方平(名遠嶧人舉孝廉官至中散大夫後棄官入山道旣成漢桓帝連徵不出)
(俾郡國逼載詣京閉口不語乃題四百餘字於宫門皆言方外事削去復見後還鄉居太守陳耽家)
(四十餘年一夕蟬脱去)
︹土產︺文綾(出滋陽縣有鏡花雙距之號雅稱輕靡蓋魯縞之遺也唐書地理志兗州土貢鏡花)
(綾雙距綾宋史地理志襲慶府貢大花綾)尼山石硯(出曲阜縣尼山文理精膩亦稱雅品)
柘硯(出泗水縣柘溝其地產赤埴瓶盎亦可為硯滑潤如石謂之柘硯)巧石(出泗水縣)
(南巧石埠大如榆萊)黑瓷器(明統志嶧縣出)楷木(出曲阜縣孔林文如貫錢有縱有横)
(可以為杖)蓍(出曲阜縣孔林叢高五六尺一本一二十莖多者五十莖)茯苓(宋史地理志襲)
(慶府貢茯苓明統志滋陽等縣出)阿膠(出陽榖縣東阿城鎮詳見阿井按舊志載唐書地)
(理志兗州土貢雲母紫石宋史地理志襲慶府貢雲母紫石英今未聞又明統志嶧縣出鐵錫舊有)
(場今亦廢謹附記)
提調官前總纂(臣)鄭紹謙恭纂井覆躡
校對官(臣)潘斌恭校
大清一統志
東昌府(在山東省治西二百二十里東西距二百二十里南北距二百八十里東至濟南府長清)
(縣界一百里西至直隸大名府元城縣界一百二十里南至兗州府陽榖縣界三十里北至臨清州)
(界一百二十里東南至泰安府東阿縣界九十里西南至直隸大名府開州界二百六十里東北至)
(濟南府齊河縣界一百八十里西北至臨清州界一百五十里自府治至京師九百四十里)
︹分野︺天文女虛危分野元枵之次兼營室東壁之分
︹建置沿革︺禹貢兗州之域周爲齊衛二國之境戰國
時分屬齊趙秦爲東郡地兩漢因之三國魏爲平
原郡地晉爲平原國地後魏太常八年置濟州(冶府)
(東境)太和十一年改置平原郡武泰初分置南冀州
永安中州廢隋開皇初郡廢十六年置博州大業
初州廢改屬武陽郡唐武德四年復置博州天寶
初改曰博平郡乾元初復曰博州屬河北道五代
因之宋屬河北東路金曰博州屬山東西路元初
屬東平路至元四年析為博州路總管府十三年
改為東昌路屬中書省明洪武初改為東昌府屬
山東布政司
本朝因之屬山東省(初領州二縣十二乾隆四十一年升臨清為直隸州以武城夏)
(津邱縣屬之)今領州一縣九
聊城縣(附郭東西距三十三里南北距四十里東至茌平縣界十五里西至堂邑縣界十八)
(里南至兗州府陽榖縣界十五里北至堂邑縣界二十五里東南至泰安府東阿縣界四十里西南)
(至莘縣界五十五里東北至博平縣界二十五里西北至堂邑縣界三十里春秋時齊西境聊攝地)
(漢置聊城縣屬東郡後漢因之三國魏屬平原郡晉屬平原國後魏太和十一年爲平原郡治隋初)
(郡廢開皇十六年爲博州治大業初州廢以縣屬武陽郡唐復爲博州治天祐三年改曰聊邑五代)
(後唐同光初復故宋淳化二年移治孝武渡西仍爲州治元爲東昌路治明爲東昌府治本朝因)
(之)堂邑縣(在府西四十里東西距三十六里南北距六十四里東至聊城縣界十二里西)
(至冠縣界二十四里南至聊城縣界十四里北至臨清州界五十里東南至聊城縣界二十五里西)
(南至莘縣界二十五里東北至博平縣界三十五里西北至館陶縣界六十里春秋時齊清邑漢置)
(清發于二縣皆屬東郡後漢改清縣曰樂平晉屬陽平郡後魏因之北齊二縣俱省隋開皇六年置)
(堂邑縣屬毛州大業初屬武陽郡唐初仍屬毛州貞觀初屬博州五代晉改爲河清縣尋復曰堂邑)
(宋金因之元屬東昌路明屬東昌府本朝因之)博平縣(在府北四十里東西距五十五)
(里南北距三十二里東至茌平縣界十五里西至堂邑縣界四十里南至茌平縣界七里北至清平)
(縣界二十五里東南至茌平縣界十五里西南至聊城縣界十二里東北至高唐州界四千里西北)
(至清平縣界四十里春秋時齊博陵邑漢置博平縣屬東郡後漢因之晉屬平原國後魏屬平原郡)
(隋初屬毛州後屬博州大業初屬清河郡唐初屬博州貞觀十七年省入聊城縣天授二年復置仍)
(屬博州宋景祐四年移治寬河鎮元屬東昌路明屬東昌府本朝因之)茌平縣(在府東少)
(北六十里東西距四十二里南北距七十里東至濟南府長清縣界三十里西至博平縣界十二里)
(南至東阿縣界四十里北至高唐州界三十里東南至泰安府平陰縣界五十里西南至聊城縣界)
(三十里東北至濟南府齊河縣界五十里西北至清平縣界四十里漢置茌平縣屬東郡後漢屬濟)
(北國晉屬平原國後魏因之北齊廢隋開皇初復置屬清河郡唐初屬博州貞觀八年省入聊城金)
(天會中劉豫復置茌平縣屬博州元屬東昌路明屬東昌府本朝因之)清平縣(在府北七)
(十里東西距六十五里南北距一十二里東至高唐州界十里西至臨清州界五十五里南至博平)
(縣界十二里北至高唐州界十里東南至傅平縣界十二里西南至博平縣界三十里東北至高唐)
(州界八里西北至臨清州夏津縣界三十里漢置厝貝邱二縣皆屬清河郡後漢安帝改厝縣曰甘)
(陵移清河國治焉晉改甘陵曰清河為清河國治後魏因之北齊徙清河郡於信城省貝邱縣入清)
(河改清河縣曰貝邱隋開皇六年改貝邱曰清陽仍分置貝邱縣十六年改貝邱曰清平與清陽皆)
(屬清河郡唐屬博州永昌初徙清陽縣於清河五代周以清平屬大名府宋金因之元屬德州明改)
(屬東昌府本朝因之)莘縣(在府西南七十里東西距一百里南北距一百十里東至兗州)
(府陽穀縣界三十里西至冠縣界七十里南至曹州府朝城縣界四十里北至堂邑縣界七十里東)
(南至陽榖縣界三十里西南至朝城縣界四十里東北至聊城縣界七十里西北至冠縣界七十里)
(春秋時衛莘邑漢置陽平縣屬東郡後漢因之晉屬陽平郡永嘉後省入樂平後魏太和二十一年)
(復置北齊改縣曰樂平後周建德七年於此置武陽郡隋開皇初郡廢六年復改縣曰陽平八年又)
(改曰清邑十六年置莘州大業初州廢改縣曰莘縣屬武陽郡唐武德五年復置莘州貞觀元年州)
(廢縣屬魏州宋屬大名府金因之元屬東昌路明屬東昌府本朝因之)冠縣(在府西一百里)
(東西距五十里南北距五十里東至堂邑縣界三十五里西至館陶縣界十五里南至曹州府朝城)
(縣界二十五里北至館陶縣界二十五里東南至莘縣界八十里西南至直隸大名府元城縣界六)
(十里東北至臨清州界一百十里西北至臨清州邱縣界九十里春秋時晉冠氏邑漢為館陶縣地)
(隋開皇六年始析置冠氏縣屬武陽郡唐初屬毛州貞觀初屬魏州宋屬大名府金因之元初屬東)
(平路至元六年升為冠州明洪武初降為縣改屬東昌府本朝因之)館陶縣(在府西北)
(一百二十里東西距五十二里南北距五十里東至堂邑縣界四十里西至臨清州邱縣界十二里)
(治歷亭縣省入七年以州直隸中書省明洪武二年降州為縣屬高唐州本朝屬東昌府)高
唐州(在府東北一百十里東西距五十五里南北距七十五里東至茌平縣界二十五里西至)
(清平縣界三十里南至茌平縣界三十五里北至恩縣界四十里東南至濟南府長清縣界三十里)
(西南至博平縣界七十里東北至濟南府平原縣界三十里西北至臨清州夏津縣界三十里漢置)
(靈縣屬清河郡後漢初省永元九年復置屬清河國晉因之後魏景明三年分置高唐縣後又於靈)
(縣置南清河郡以高唐屬之北齊廢郡及靈縣以高唐屬清河郡隋屬武陽郡唐屬博州長夀二年)
(改縣曰崇武神龍元年復故五代梁改曰魚邱後唐復故晉又改曰齊城漢初復故宋金因之元初)
(屬東昌路至元七年為高唐州治明洪武初省縣入州改屬東昌府本朝因之)
︹形勢︺地平土沃無名山大川之限(元史地理志)南接濟兗
北連德景漕河所經實要衝之地(明統志)襟衛河而
帶會通控幽薊而引淮泗泰嶽東峙漳水西環實
齊魯之會(府志)
︹風俗︺鄒魯齊衞之交多好尚儒學性質直懷義有古
風烈(隋書地理志)其民樸厚好稼穡務𧖟織(元史地理志)
︹城池︺東昌府城(周七里有奇門四池廣三丈宋淳化三年土築明洪武五年甃甎本朝)
(乾隆五十七年修聊城縣附郭)堂邑縣城(周六里門四水門二明洪武初土築正德)
(中增隄濬濠崇禎十年環城共為濠三重本朝乾隆五十七年修)博平縣城(周四里餘)
(門四池廣二丈宋景德中土築本朝康熙年間修乾隆五十七年重修)茌平縣城(周三)
(里有奇門四池廣三丈明正德六年改築)清平縣城(周六里門四池廣二丈金大定十三)
(年土築)莘縣城(周五里有奇門四池廣三丈明成化十九年因故址築正德七年築外城)
(本朝乾隆三十八年修五十七年重修)冠縣城(周四里門三池廣三丈金舊址明萬歷二)
(十二年甃甎)館陶縣城(周四里門四池廣三丈明成化三年土築崇禎十二年甃甎)
(本朝乾隆五十七年修)恩縣城(周五里門五池廣三丈明成化三年土築本朝乾隆三)
(十八年修)高唐州城(周九里有奇門四池廣二丈元舊址明正德六年增築本朝乾隆)
(三十八年改建甎城)
︹學校︺東昌府學(在府治東明洪武三年建入學額數二十名)聊城縣學(在縣)
(治東北明成化間徙建本朝康熙五十一年修入學額數二十名)堂邑縣學(在縣治東)
(北金大定間從建明洪武六年重建入學額數十五名)博平縣學(在縣治東明洪武三)
(年創建成化十八年因舊布政分司署改建入學額數十二名)茌平縣學(在縣治東南金)
(承安間徙建明景泰六年重建萬歷十二年修入學額數十五名)清平縣學(在縣治東)
(北金大定十三年建入學額數十五名)莘縣學(在縣治東北明洪武三年徙建入學額數)
(十五名)冠縣學(在縣治東金貞元中建元明以來屢修入學額數十二名)館陶縣
學(在縣治東南金皇統中建後圯於水明洪武三年重建本朝順治十二年修康熙三年重修)
(入學額數十五名)恩縣學(在縣治東南明洪武七年徙建入學額數十五名)高唐
州學(在州治西元至元二十田年建明正統中修本朝康熙十年修入學額數二十名)陽
平書院(在府治本朝康熙五十八年建乾隆二十八年修)啓文書院(在府城)
(本朝乾隆三十九年建)光岳書院(在府城内本朝雍正五年建)白雀書院
(在堂邑縣城内本朝康熙五十六年建嘉慶十五年修)仰山書院(在博平縣城内本)
(朝乾隆四十七年重修)先覺書院(在莘縣城内本朝康熙三十八年建)近聖
書院(在恩縣城内本朝雍正元年建)鳴山書院(在高唐州城内本朝乾隆十)
(年建按舊志載崇文書院在冠縣崇文鄉以冉子嘗寓此故建青蓮書院在恩縣西南隅大沼中)
(上有小洲明萬歷問知縣周淳建植柳萬株駕橋其南名曰步瀛謹附記)
︹戶口︺(原額人丁三十六萬零二百四十五今滋生男婦大小共一百六十一萬三千九十名口計民)
(戶共三十一萬七千七十五戶又衛所屯戶共一萬七千三百十一戶男婦大小共八萬三千五百)
(六十六名口)
︹田賦︺(田地九萬三千二百七十五頃八十𤱔四分五釐有奇額徵地丁正雜銀二十九萬六千六百)
(七十八兩四錢五分五釐麥改米五十二石四斗五升一合四勺米八萬四千三百六十三石四斗)
(四升一合七勺)
︹山川︺平山(在聊城縣西南土阜隆起如山舊設平山衛得名以此)駱駝山(在堂邑縣)
(西十八里地形隱起如伏駝故名)茌山(在茌平縣東北土脈赤墳横亘五百餘步府志相傳)
(金元時取土築城其山遂平)弇山(在莘縣北四十里北魏孝昌二年忽有泉湧出號曰弇山)
(泉宋崇寕中禱雨輙應建祠賜號顯仁金史地理志堂邑縣有弇山)隂山(在恩縣南二十里今)
(僅存土阜)西山(在恩縣西四十里舊恩縣遺址存焉)魚邱山(在高唐州東状如魚五代)
(梁改縣名魚邱以此又州城東北有土岡亦謂之高唐山唐段成式酉陽雜爼高唐縣有鳴石山高)
(百餘仞以石扣之聲甚清越晉太康中逸士田宣隱此按鳴石山州志載入而不詳其方隅里數)
(今高唐境内並無寸嶂而段成式乃云山高百仞殆不可考附記于此)丁家岡(在茌平縣)
(西四十里有泉甘冽釀酒甚美又有興隆岡在城南十里)牡邱(在茌平縣東十里春秋僖公二)
(十五年諸侯同盟于牡邱)重邱(在茌平縣西南二十五里與聊城縣接界春秋襄公二十五年)
(諸侯同盟于重邱杜預注重邱齊地寰字記聊城縣東北有重邱)陶邱(在館陶縣西南五十)
(里亦名陶山)鵝子巋(在博平縣西北十五里土阜巍然以形似名)運河(自兗州府)
(陽榖縣流入聊城縣境又北逕堂邑縣東北四十五里博平縣西南二十五里又北逕清平縣西南)
(三十里入臨清州境餘詳臨清卷)漳河(在府境自大名府東北流入館陶縣界逕縣南館陶)
(鎮入衛河水經注漳水東北逕平恩縣故城西又逕曲周縣故城東元和志漳水在漳南縣北四十)
(六里明史河渠志元時分漳水支流入衛河以殺其勢永樂間湮塞舊迹尚存御史林廷舉請發丁)
(夫疏濬漳水遂通於衛萬歷二年漳水北溢入曲周縣之滏陽河而入衛之道漸湮本朝順治九)
(年漳水自廣平元城等處直注臨清州邱縣其館陶縣僅有通漳遺迹康熙三十六年漳水驟至館)
(陶與衞河合此後北流漸微四十七年入邱之上流盡塞而全漳會於館陶自此漳衛&KR1672;流舟行順)
(利其裨益於漕者多矣)古黃河(在府境史記河渠書禹厮二渠以引其河注二渠其一出)
(貝邱西南南折者也其一則漯川漢書溝洫志孝武元光中河決瓠子後二十餘歲塞瓠子導河北)
(行二渠復禹舊迹其後河復北決於館陶分爲屯氏河宣帝地節中光禄大夫郭昌更穿渠直東經)
(東郡界中不令北曲渠通利百姓安之元帝永光五年河決清河靈鳴犢口而屯氏河遂絶成帝初)
(河決館陶及東郡金隄泛濫兗豫入平原千乘濟南凡灌四郡水經注大河故瀆又東逕艾亭城南)
(又東逕平晉城南又東北逕靈縣故城南别出為鳴犢河河水故瀆又東逕鄃縣故城東又河水自)
(東阿縣故城西東北流注鄧里渠又東北過茌平縣西自鄧里渠東北逕昌鄉亭北逕碻磝城西又)
(東北流逕四瀆津元和志大河故瀆俗名王莽河在館陶縣東四里冠氏縣北十八里博州武水縣)
(黃河南去縣二十二里聊城縣黃河南去縣四十三里宋史河渠志皇祐二年河決大名府館陶縣)
(之郭固四年正月塞郭固而河勢猶壅議者請開六塔以披其勢嘉祐五年河流派别於魏之第六)
(埽曰二股河行一百三十里至魏恩德博之境曰四界首河明統志黃河故道在館陶縣西南五十)
(里舊志王莽河故道在館陶縣西南六十里遷隄村之南自元城縣黃金隄迤邐而北入衛河又縣)
(西南有黃河故道廣闊數里與廣平相接居漳衛西又博平縣有新河凡二派一自縣西南東北流)
(入禹城縣界一自縣西南東流入管氏河又有馮家河亦在河西遶城三面東流至二十里鋪河皆)
(古黃河餘流也按黃河自兩漢以迄唐宋皆經府境金元以後南合於淮去郡始遠自明宏治中)
(築斷黃陵岡而沙灣之流亦絶今以漢書水經注元和志宋史諸書合近志考之證以今之輿地自)
(大名府元城縣入境東北歷冠縣館陶堂邑清平博平高唐恩諸州縣以入濟南府平原縣德州界)
(者此西漢黃河之故道水經河水故瀆東北逕發千縣以下是也其自茌平以入濟南府禹城平原)
(界者此東漢以後黃河之故道水經河水自鄧里渠東北過茌平以下是也其在聊城之南以至平)
(隂縣界者此唐及五代之故道也宋初東京故道猶循其舊慶歷中商胡埽決改而北流合永濟渠)
(則自大名之元城入境東北歷冠縣之西北館陶臨清之西入廣平府威縣之南北達清河又逕臨)
(清州夏津之西北武城之西以至冀州棗強縣界此宋時黃河北流之故道也至金明昌五年河決)
(陽武由南北清河分流入海遂不由府境)古屯氏河(在府境故道自館陶縣東北流逕臨)
(清州界又東北流逕清平縣之北夏津縣之南又東北逕高唐州及恩縣界漢書地理志魏郡館陶)
(河水别出為屯氏河東北至章武入海過郡西行千五百里又溝洫志屯氏河東北逕魏郡清河信)
(都渤海入海廣深與大河等元帝永光五年河决靈鳴犢口而屯氏河絶成帝初清河都尉馮逡請)
(間屯氏河使分流殺水力水經屯氏河逕館陶縣東又東北别河出焉又東逕甘陵之信鄉縣故城)
(南又東逕甘陵縣故城北逕靈縣北又東北逕鄃縣與鳴犢河故瀆合又東逕清河郡北又東北逕)
(陵鄉南又東北逕東武城縣故城南又東北逕東陽縣故城南元和志屯氏河俗名毛河在館陶縣)
(西二里夏津縣北府志今冠縣館陶邱縣茌平高唐俱有屯氏河故道又有熙河在茌平縣北七十)
(里北流至高唐州入濟南府禹城縣界其源無考盖即屯氏河也按元和志謂永濟渠南自汲郡)
(引清淇二水東北入臨清此渠盖漢屯氏故瀆也後人緣此為說清淇屯氏遂混而為一而以水經)
(注考之屯氏河自大河決出逕館陶清淵之東而東出清河縣之南清淇水經館陶清淵之西而出)
(清河之北今考衛河所行自臨清以上則皆古清淇也自臨清以下行清河縣南則古屯氏也與元)
(和志之言頗合然今衛河自武城以下又皆清淇所行非屯氏所能至矣)古漯河(黃河支流)
(也俗名大士河亦曰徒駭故道自曹州府朝城縣流人逕莘縣東又東北逕堂邑縣東南又東逕府)
(城北又東北逕博平縣南又北逕清平縣西又東逕高唐州西又東北至濟南府禹城縣界水經注)
(漯水自高唐城北逕東武陽縣故城南又東北逕陽平縣之岡城西又北逕莘道城之西北又東北)
(逕樂平縣故城東又北逕聊城縣故城西又東北逕清河縣故城北又東北逕文鄉城東南又東北)
(逕博平縣右與黃溝同洼川澤又東北逕援縣故城西又逕高唐縣故城北胡渭禹貢錐指漯首受)
(河自黎陽宿胥口始不起東武陽也水經洼所叙河水自宿胥口至委粟津皆古漯水也自周定王)
(五年河徙從宿胥口東行漯川至長壽津始與漯别其津以西漯水之故道悉為河所占而上游較)
(短矣然河之故瀆不經東武陽亦不逕高唐迨漢成帝建始末河決館陶由東武陽絶漯水而東北)
(至高唐又絶漯水東北至千乘入海雖嘗塞治而故道猶存王莽始建國三年復決於此莽為元城)
(冡墓計不隄塞明帝永平中王景修之遂為大河之經流自是委粟津以西漯水之故道又為河所)
(占上游益短矣漯水一出於武陽再出於高唐據成帝後之言耳水經注所言漯水乃自西漢末以)
(迄後魏漯川之原委也)馬頰河(自曹州府朝城縣流入東北流逕莘縣西五十里又北逕)
(堂邑縣西十二里又北逕清平縣西十二里又北逕夏津縣東三十里又東北逕高唐州西北二十)
(里又東北逕恩縣南二十里津期店亦名津期河又逕縣東十二里東北入濟南府平原縣界按)
(禹貢九河之馬頰故道久湮與今郡境無涉唐時有馬頰河出澶州清豐縣界東北流至平昌合篤)
(馬河即此河也宋至和二年李仲昌議開六塔河引歸横隴故道歐陽修言六塔止是别河下流己)
(為濱棣德博之患是宋之六塔實行唐之馬頰惟李仲昌所開引商胡決流使之東南入横隴故道)
(為異耳至嘉祐五年河流派别於魏之第六埽曰二股河自魏恩東至德滄入海當時馬頰故道又)
(為二股河所行今此河或斷或續故道雖存但因運河身高水難&KR1672;入遂至棄為平地募種陞科無)
(藉疏濬之力矣)湄河(在博平縣境今湮府志以為即古漯河非是又有小湄河在縣南十五里)
(明景泰間鑿循城東而北入鳴犢河今亦湮)七里河(在博平縣西南自府城東南七里受)
(漕河減水閘之水北流入縣界又北逕縣西北鄧家橋入鳴犢河成化間漕河減水汎漲奏請開鑿)
(以洩之)鳴犢河(在博平縣北又東北逕高唐州南漢書地理志清河郡靈河水别出為鳴)
(犢河東北至蓚入屯氏河溝洫志元帝永光五年河決清河靈鳴犢口水經鳴犢河故瀆上承大河)
(故瀆於靈縣南東北逕靈縣東東入鄃縣而北合屯氏瀆)鄧里渠(在茌平縣東自陽榖縣流)
(入古瓠子河瀆也水經注鄧里渠自臨邑縣北逕茌平縣東臨邑縣故城西北流入河)洩水
渠(在恩縣西北長二十里明萬歷二十年河水漲溢知縣孫居相開渠洩水歸河)黃溝(在聊)
(城縣東古漯水支渠水經注黃溝承聊城郭水水泛則津注水耗則輟流自城東北出逕清河城南)
(又東北逕攝城北)唐公溝(在高唐州東門外明成化中知州唐稹因東比地下濬溝注董)
(固河水患遂息)龍湫(在清平縣西南二十五里東南去博平縣四十里縣志秋當漕河之東漯)
(水之上流汪洋百頃波濤洶湧即宋時河決清平故城處也明嘉靖間風雨雷電移於下流五十餘)
(里夏津縣之馬頰橋今又移恩縣界不絶如帶而巳)龍灣(在恩縣東十二里冬夏不涸)龍
潭(在茌平縣南十五里方百畞又縣北六十里亦有龍潭)黑龍潭(在恩縣南二十里津)
(期橋東其深不測橋西亦有白龍潭)大溪陂(在荏平縣東南三十五里環二十餘里)文
泉(在博平縣城内學舍東南古井也明正德中泉自湧而甘冽又有甘泉在縣治西南亦古井相)
(傳嘗飲萬馬不竭)靈泉(在博平縣西三十里莎隄北明永樂中疏會通河泉堙)雙井
(在聊城縣東關泉清味甘又南關外有濟衆寒泉東關寺内有隆興寒泉水皆甘冽)玉環井
(在聊城縣西南一名玉井井中甃石如玉)樓兒井(在高唐州城内西南隈水清甘夏月久貯)
(不變)
︹古蹟︺武水故城(在聊城縣西南五十里漢陽平縣地屬東郡隋開皇中析置武水縣唐初)
(屬莘州貞觀初改屬博州元和志縣東北至州六十里在武水溝之南故名寰宇記周廣順二年為)
(河決衝壞顯德二年割屬聊城宋大觀三年置武水巡司於此舊志故城内有石柱後魏孝文帝所)
(立為鄴東之表水經云武水東流從古石柱北是也)聊城故城(在聊城縣西北十五里本)
(齊聊攝地左傳晏子曰聊攝以東戰國策燕將守聊城漢置聊城縣屬東郡後漢因之晉改屬平原)
(國後魏為郡治魏書地形志平原郡太和十一年分屬濟州治聊城縣後罷并郡有王城郡又有西)
(聊縣孝昌中分聊城置治聊城水經注黃溝水逕王城北魏泰常七年安平王鎮平原所築世謂之)
(王城太和二十三年罷鎮立平原郡治此隋開皇初郡廢兼廢西聊以聊城屬武陽郡唐武德四年)
(置博州治聊城蕭德言括地志聊城故城在今縣西四十里按水經注後魏太和二十三年立平)
(原郡與魏志不合存以俟考)清縣故城(在堂邑縣東南春秋時齊邑左傳成公十七年)
(齊侯使國勝告難于晉待命于清杜預注今樂平也漢置清縣屬東郡後漢為樂平侯國仍屬東郡)
(晉改屬陽平郡後魏因之北齊省元和志樂平故城在堂邑縣東三十里)發千故城(在堂)
(邑縣西南漢置縣屬東郡元狩五年封衛青子登為侯邑後漢建安十七年割屬魏郡晉屬陽平郡)
(南燕時僑置幽州於此後魏仍屬陽平郡北齊省括地志發干故城在堂邑縣西南二十三里)博
平故城(在今博平縣西北三十里本齊之博陵邑史記齊威王十六年晉伐我至博陵注徐)
(廣曰東郡之博平是也亦謂之博關張儀曰趙兵至清河指博關漢置縣宋徙今治金史地理志博)
(平縣有博平鎮即古治也)茌平故城(在今茌平縣西漢置縣漢書地理志東郡茌平注應)
(劭曰茌山名縣在山之平陸故曰茌平昔石勒之隸師灌屯耕於茌平聞鼓角鞞鐸之聲於是縣也)
(魏書地形志茌平縣治鼓城有茌平城蓋巳移治也元和志茌平故城在聊城縣東五十三里于欽)
(年改清河國亦曰甘陵水經注屯氏故瀆東逕甘泉縣故城北晉改國縣俱曰清河後齊移郡治於)
(信城改此為貝邱縣隋開皇六年改曰清陽仍屬清河郡唐屬貝州舊唐書地理志清陽縣舊治甘)
(陵城永昌中始移縣治於今直隸清河縣界)貝邱故城(在清平縣西南漢置縣屬清河)
(郡應劭曰即左傳齊侯田于貝邱是也後漢屬清河國晉因之後魏屬清河郡北齊省入清河縣元)
(和志貝邱城在臨清縣東南五十里城内有邱高六丈周迴六十八步城因此名寰宇記後魏初移)
(於故城東北十里今縣東有貝邱城即後魏治所)陽平故城(今莘縣治漢置陽平縣後)
(漢為侯國隋大業初改曰莘縣元和志魏州莘縣西至州一百里寰宇記莘縣在魏府東七十五里)
(有武陽城在縣南後周置郡於此)莘亭故城(在莘縣北春秋時衛地左傳桓公十六年)
(宣姜與公子朔搆急子公使諸齊使盜待諸莘注陽平城西北有莘亭屬陽平縣隋於此置莘縣大)
(業初廢唐武德四年復置屬博州五年併入莘縣元和志莘亭在莘縣北十三里)冠氏故
城(在冠縣北春秋時晉冠氏地左傳哀公十五年子贛曰齊為衛故伐晉冠氏注冠氏即陽平館)
(陶縣水經注喬亭城去館陶十五里春秋冠氏也隋因置冠氏縣元和志縣西去州六十里今移於)
(今治)館陶故城(在館陶縣西南漢置更始二年蕭王追擊銅馬於館陶晉永和七年冉閔)
(追後趙將劉顯於陽平時陽平郡治館陶也元和志縣西至魏州五十里有陶邱在縣西北趙時置)
(館於側因為縣名金移於今治金史地理志館陶縣有館陶鎮即古縣也)歷亭故城(在恩)
(縣西四十里隋開皇十六年分武城縣置唐武德六年移貝州治此八年仍還舊治而縣屬之元和)
(志縣西南至貝州一百里本漢東陽縣地後漢省東陽其地屬鄃縣隋改置歷亭縣遥取漢歷縣為)
(名寰宇記隋置縣於今縣之東永濟渠南後以其地下濕鹹鹵移龍盤河在古歷城西七十里即今)
(縣也金初移恩州治此明洪武二年降為縣七年移縣治東四十里許官鎮即今治也今故城俗呼)
(為舊縣城址猶存)東陽故城(在恩縣西北春秋時晉地左傳昭公二十二年晉荀吳略)
(東陽戰國時為衛地後屬趙戰國策國子曰兼魏之河南絶趙之東陽漢為東陽侯國後漢省水經)
(注應劭曰東武城東北三十里有東陽鄉故縣也隋開皇六年復置東陽縣屬貝州十八年改為漳)
(南縣大業十一年竇建德起兵漳南元和志東陽故城在歷亭縣西十八里又貝州漳南縣西南至)
(州一百一十里本漢東陽縣地寰宇記隋分棗強於今縣東北二十二里置東陽縣後改名唐武德)
(七年移於今理宋至和元年省為鎮入歷亭金史地理志歷亭有漳南鎮故縣也舊志鎮在今縣西)
(北六十里衞河南岸)靈縣故城(在高唐州西南與博平縣接界即齊靈邱邑漢置靈縣屬)
(清河郡後魏置南清河郡治此齊廢隋開皇六年復置大業初省入博平唐武德初復置尋省入博)
(平寰宇記故靈城在高唐縣西二十里齊天保七年省今博平縣為河所壞曾寄理於此金史地理)
(志博州高唐有靈城鎮即故縣也)堂邑舊城(在今堂邑縣西十里漢為發干縣地隋開)
(皇六年置堂邑縣大業末宇文化及掌屯兵於此築臺於城南唐屬博州天寶十五載平原太守顔)
(真卿遣兵擊賊邀袁如泰於堂邑西南元和志堂邑縣東至州六十里本漢清發干二縣地宋熙寕)
(中圯於水因東徙今治焉)清平舊城(在今清平縣西四十里隋開皇六年置貝邱縣十六)
(年改曰清平屬清河郡唐屬博州元和志縣東南至州八十里隋自臨清縣界移貝邱縣於此後改)
(名也宋初改屬大名府寰宇記縣在府東北一百四十里宋史地理志熙寕二年割博平之明靈砦)
(來屬移縣治之齊乘舊治在縣西四十里清平鎮元豐間漯河決壞城徙治明靈砦即今治也)索
盧廢縣(在恩縣北魏書地形志長樂郡領索盧縣晉屬廣川神瑞二年併廣川太和二十二)
(年復置有索盧城隋書地理志清和郡漳南有後魏索盧城隋并入棗強開皇十六年來屬)高
唐廢縣(今高唐州治春秋時齊有高唐邑漢置高唐縣在今濟南府禹城縣界後魏景明三)
(年始改置縣於此元和志縣西南至州一百一十里)夷儀城(在聊城縣西南十二里後漢書)
(郡國志東郡聊城有夷儀聚按春秋邢遷於夷儀注夷儀邢地今直隸順德府邢臺縣有夷儀城)
(是也地名偶同與此無涉)古賴城(在聊城縣西齊境上邑也史記晉趙鞅伐齊至賴而去)
畔城(在聊城縣西魏書地形志平原郡聊城有畔城)博固城(在聊城縣東北寰宇記聊)
(城縣博固城或謂之布鼓城石勒時築在大河之曲)巢陵城(在聊城縣東北十五里縣志相)
(傳巢父隱居躬耕處五代晉間運時嘗遷州治於此尋圯於河)微子城(在聊城縣東北十八)
(里寰宇記聊城縣有微子城紂之庶兄封邑於此又有郭城春秋時郭公舊墟)攝城(在博平縣)
(西左傳昭公二十年晏子曰聊攝以東注聊攝齊西界也平原聊城縣東北有攝城水經注黃溝東)
(北逕攝城北春秋所謂聊攝以東也俗稱郭城非也京相璠曰聊城縣東北三里有故攝城元和志)
(城在博平縣西南二十里)艾亭城(在博平縣北水經注大河故瀆東逕艾亭城南)博望
城(在博平縣舊城西南史記田敬仲世家宣王二年三晉之王皆因田嬰朝齊王於博望)陽
城(在茌平縣南二十餘里今西北二面垣墉猶存)清河城(在清平縣南水經注在甘陵城)
(東四十里)文鄉城(在清平縣南水經注漯水又東逕文鄉城)岡成城(在莘縣西後漢)
(書郡國志東郡陽平有岡成城府志有頓城在縣東南十里斗城在縣西南七里其城如斗故名)
黃城(在冠縣南本趙邑後屬魏史記田敬仲世家宣公四十三年伐晉毁黃城又趙世家敬侯)
(八年拔魏黃城肅侯十七年圍魏黃不克括地志故黃城在冠氏縣南十里讀書記漢陳留郡有外)
(黃縣魏郡有内黃縣山陽郡有黃縣俱在大河旁爲戰争之地王氏曰蘇秦說齊趙集魏之河北燒)
(棘蒲隊黃城此河北之黃城也在冠氏南十里)蕭城(在館陶縣東南五里周十餘里高三丈門)
(四壘址俱存宋景德元年遼蕭后兵至澶淵築城於此亦謂之歇馬城又有青陽城在縣西十里)
古戰場(在堂邑縣東南縣志相傳唐顔真卿同李萼破賊處)樂平故壘(在茌平縣)
(東南三十里遣址横數百步今名樂平鋪)蘇康壘(在館陶縣西南境通鑑晉太元十七年丁)
(零翟釗遣將翟都侵館陶屯蘇康壘胡三省注蘇康人姓名)馬莊(在茌平縣東南十里府志)
(相傳唐中書令馬周宅相近有興隆岡岡下坡陀相屬又南二十里有賀欒店相傳石晉時賀欒宅)
魯連村(在茌平縣東北二十里府志相傳魯仲連所居今名望魯店)光嶽樓(在府)
(城中高廣數丈樓作四層矗立雲表本朝乾隆三十年高宗純皇帝南巡迴蹕過東昌府)
(登光嶽樓有御製詩二章東北隅有望嶽樓舊志混而為一恭繹按城御)
(製詩注始知其舛云三十六年四十一年四十五年四十九年並有御製疊舊韻詩)警
宵樓(在堂邑縣西北元縣尹張養浩建)魯連臺(在聊城縣西北十五里故聊城中高)
(七十餘丈即射書燕將之所)晉臺(在博平縣西北三十里舊縣城中府志相傳晉公子重耳)
(奔齊桓公以宗女妻之留齊五歲築臺以望故國故名)黃花臺(在館陶縣西南二十里府)
(志相傳漢館陶公主所築又縣西南四十里有駙馬渡)靈芝亭(在聊城縣西南四十五里)
(本宋武水鎮都巡檢司講武亭大觀間有芝生於梁故名)綠雲亭(在府城西北隅宋建舊名)
(自公亭元至元間改名)致慤亭(在茌平縣東北一里許元尚書梁宣建吳澄記又縣境有)
(孝思亭元張通甫建虞集記)四知堂(在堂邑縣治内元縣尹張養浩建)茌山草
堂(在茌平縣東南隅元馬興祖讀書處)三槐堂(在莘縣東北二里地名羣賢保即宋王祐)
(手植三槐處蘇軾有記)龍井堂(在高唐州北二十里徐鉉稽神錄唐僖昭時魏州人羅宏)
(信微時投寄高唐田氏田氏撫愛如子遂冒姓田巳令浚井甫下忽龍自井出雷雨交作衆皆驚悸)
(宏信自井出神色自若後以軍功進爵豫章郡王迎田氏夫婦事之如父母及殁又為堂於龍井之)
(上以祀之)孟館(在茌平縣東通志相傳孟子遊齊館於此)孫奭宅(在博平縣西北舊城)
(南)馬牧(在茌平縣晉永興中汲桑石勒起於馬牧亦謂之牧苑齊乘茌平縣西南地名牛叢)
(塊相傳是石勒舊耕處又李陽爭漚麻池今謂之大李莊)麒麟碣(在府學内明統志碣載鄉)
(賢淳于髠等三十人贊取漢麒麟閣義而名)三絶碑(在府學内金大定間重修廟碑王去)
(非撰党懷英篆王庭筠書時稱三絶)界碑(在恩縣西北寰字記在漳南縣西北八里後魏太和)
(六年置當鄴正東三百里)
︹關隘︺四口關(在茌平縣南即古四瀆口也水經注河水東北逕四瀆津津西側岸臨河有四)
(瀆祠東對四瀆口河水自是出東北流逕九里與清水合故泲瀆也自河入濟自濟入淮自淮達江)
(水逕周通故有四瀆之名也元和志四口故關在聊城縣東南八十里隋置)魏家灣巡
司(在清平縣東北三十里清陽驛西其下十餘里為戴家灣)王官鎮(在聊城縣東南四十)
(里金史地理志聊城縣有王官武水二鎮府志今其地在王官莊鋪)侯固鎮(在堂邑縣北五)
(十里金史地理志堂邑縣有回河侯固二鎮舊志侯固鎮即今堠堌集在縣北五十里又有柳林集)
(在縣西北五十里二集俱有土城明嘉靖二十二年築)廣平鎮(在茌平縣西南三十里金)
(史地理志茌平縣有廣平興利二鎮縣志廣平鎮城址猶存)馬橋鎮(在莘縣北四十里金)
(史地理志莘縣有馬橋鎮)固獻鎮(在冠縣西北一百里衛河北岸與館陶邱縣臨清州及直)
(隸之廣宗威縣皆犬牙相錯)清水鎮(在冠縣東北四十里有城堡即古清水縣也金史地)
(理志冠氏縣有普通清水博安桑橋四鎮縣志明嘉靖中築堡濬濠周四百丈又各築一墩於堡外)
(五里防察奸民遂爲往來貿易處)南館陶鎮(在館陶縣西南四十里舊縣治也明洪武)
(七年置巡司今裁)固河鎮(在高唐州東北金史地理志高唐州有固河齊城靈城夾灘四)
(鎮州志固河鎮在州東北齊城鎮在州東舊有廟學元閣復爲記夾灘鎮在州東南十五里北鎮在)
(州東北三十里南鎮在州南三十里北鎮即新劉南鍾即南劉也)白馬鎮(在恩縣西十五)
(里唐置鎮於此亦曰白馬營)四女樹鎮(在恩縣西北五十里九域志歷亭有安樂陽於)
(禮固漳南四鎮金史地理志歷亭有漳南新安樂舊安樂王杲四鎮縣志安樂鎮今名四女樹鎮在)
(衛河東岸相傳漢時有傅長者生四女因無兄弟守貞養親共植一槐於此故名鎮有四女祠土人)
(道長十餘里亦曰李公隄)古隄口(在恩縣西衛河東岸河之西與武城分界舊築之以障河)
(決者)爵隄(在高唐州西州志隄在州西十里以禦馬頰河之泛溢俗呼其地為馬灣)周家
店閘(在聊城縣東南三十二里運河上南距兖州府陽榖縣七級下閘十二里元大德四年建)
(今有閘官其北十二里為李海務閘元貞元二年建本朝乾隆二十八年修舊有閘官今裁又北)
(二十里為通濟橋閘明永樂九年建又北二十里為永通閘明萬歷十七年建今皆有閘官外有進)
(水閘二曰房家口曰十里鋪在漕渠西岸伏秋水大開此引水入河以利漕其龍灣之進水閘今己)
(廢減水閘四曰裴家口曰米家口曰官窰口曰柳家口並在漕渠東岸河水盛漲則開此洩水由引)
(河歸徒駭河入海)梁家鄉閘(在堂邑縣北南距永通閘十八里明宣德四年建有閘官)
(其北十二里為土橋閘明成化七年建本朝乾隆二十三年修河之西岸有進水閘二曰中閘曰)
(涵谷洞河之東岸舊有土城中有減水閘二明季廢)戴家灣閘(在清平縣西北南距土橋)
(閘三十八里明成化元年建本朝乾隆十年修有閘官河之東岸有李家口魏家灣二減水閘自)
(魏家灣迤南又有減水閘五屬博平縣界)
︹陵墓︺古高陽氏陵(在聊城縣西北二十里陵前有廟又有聖水井旱禱輙應按高陽)
(氏為帝顓頊本朝遣官祭告在河南滑縣聊城之陵出於附會無疑也)巢父墓(在聊城縣)
(東南十五里又河南登封縣有巢父塚按巢父見皇甫謐高士傳莊子但言許由不言巢父或曰)
(許由夏常居巢故又號巢父其人既荒遠難稽則塜墓亦類多傅會姑存其名以備攷)︹周︺淳
于髠墓(在茌平縣西二里許)甘羅墓(在茌平縣北縣志在縣北七十里羅秦上卿祖)
(茂仕秦出奔於齊因家焉後遂葬此)段干木墓(在館陶縣北十里按府志干木魏人墓)
(在安邑段村不知館陶何以有之據段道超墓誌為干木裔孫貝州永濟人世遠殆不可考)田
盼子塜(在高唐州東四十里固河鎮按田盼子齊人見史記楚世家)︹三國︺︹魏︺華
歆墓(在高唐州東元和志墓在高唐縣二十里)︹晉︺劉實墓(在高唐州東二十五里)
五女墓(在聊城縣西同穴而葬唐王建宋氏五女詩注五女貝州宋處士廷芬之女也曰若)
(華若昭若倫若憲若荀其父老病五女誓不嫁以奉事之)︹唐︺馬周墓(在茌平縣東一里許)
(本朝康熙二年修築)︹宋︺廉公諤墓(在堂邑縣東北八里)王巖叟墓(在清)
(平縣任官屯北)王旦墓(在莘縣東北二里許按歐陽修碑旦葬於開封新里鄉則墓不應)
(在此疑旦父祐所葬也)︹金︺賈鉉墓(在博平縣南)張琪墓(在莘縣南二十里琪)
(以孝聞累官顯武將軍)閻詠墓(在高唐州西七里)︹元︺梁宜墓(在茌平縣東北)
(一里許)閻復墓(在高唐州東二十里)︹明︺郭敦墓(在堂邑縣西十里)穆孔
暉墓(在堂邑縣北三里)張後覺墓(在茌平縣北義莊)
︹祠廟︺丁御史祠(在府城東關祀明靖難御史丁志芳土人稱為忠臣廟又有忠善祠祀靖)
(難典史周養民)魯義姑祠(在博平縣西北十五里鵝子巋旁)馬周祠(在茌平縣)
(東一里明景泰二年建)魯仲連祠(在茌平縣西鄉)仲弓祠(在冠縣北二十里明)
(天順二年建有司春秋致祭)四女祠(在恩縣西北衛河南岸土人稱爲四女寺按四女)
(名不可考相傳漢景帝時人姓傅因父無子四女矢志不嫁以養親後俱得仙去祠有明成化間碑)
(具列其事說雖涉荒誕然自昔相沿並稱四女乃縣志所載題咏以恩屬唐貝州遂以處士宋廷芬)
(五女當之又獨詘若憲一人與四女之名不合益爲附會不足信矣)東方朔祠(在高唐州)
(東北十里今祠廢惟元閻復碑存)羊使君廟(在聊城縣東北二十里明統志使君忘其)
(名晉開運初爲博州郡守河溢城欲没使君投水死民立廟以祀)濟廟(在茌平縣東故臨邑)
(縣界漢書郊祀志宣帝改元神爵祠祭於臨邑界中地理志東郡臨邑有濟廟)孟子廟(在茌)
(平縣東北孟家莊縣志相傳孟子遊齊梁時嘗經此後人爲立廟)後唐明宗廟(在清)
提調官前總纂(臣)鄭紹謙恭纂并覆輯
校對官(臣)鄧遇長恭校
大清一統志
東昌府二
︹名宦︺︹漢︺李章(河内懷人光武即位拜陽平令時趙魏豪右往往屯聚清河大姓趙綱遂於縣)
(界起塢壁繕甲兵爲所在害章到乃設饗會而延謁綱綱帶文劍被羽衣從士百餘人來到章與對)
(讌飲有頃手劍斬綱伏兵亦悉殺其從者因馳詣塢壁掩擊破之吏人遂安)巴肅(渤海高城)
(人察李廉歷貝邱長以郡守非其人辭病去)劉虞(東海郯人初舉孝廉爲博平令守正持平)
(高尚純樸境内無盜賊災害不生時鄰縣接壤蝗蟲爲害至博平界飛過不入)董尋(河東人爲)
(貝邱令清省得民心)︹南北朝︺︹魏︺盧度世(范陽涿人興安中除濟州刺史州接邊境)
(將士數相侵掠度世乃禁勒所統還其俘擄二境以安)杜纂(常山九門人明帝初拜清河内)
(史性儉約尤哀貧老問民疾苦至對之泣涕勸督農桑親自檢視勤者賞以物帛惰者加以罪譴弔)
(死問生甚有恩紀)房景伯(東清河繹幕人由齊州輔國長史除清河太守郡人劉簡武曾)
(失禮於景伯聞其臨郡闔家逃亡景伯督切屬縣捕擒之即署其子為西曹掾命諭山賊賊以景伯)
(不念舊惡一時俱下論者稱之舊制守令六年為限限滿將代郡人韓靈和等三百餘人表訴乞留)
(復加三載)曹世表(東魏郡魏人延昌中除清河太守治官省約百姓安之)楊機(天水)
(冀人熙平中除清河内史有能名)︹北齊︺辛術(隴西狄道人為清河太守政有能名遭父)
(憂去職清河父老數百人詣闕上書請立碑頌德)蘇瓊(長樂武強人文襄時除南清河太守)
(郡多盜賊及瓊至奸盜止息鄰郡富豪至將財物寄置界内以避盜平原郡有妖賊劉黑狗搆結徒)
(侣通於滄海瓊所部人連接村居無相染累鄰邑於此服其德瓊性清慎不發私書郡人趙潁得新)
(瓜一雙來奉苦請遂便為留乃置於廳事梁上竟不剖人遂競貢新果至門問知潁瓜猶在相顧而)
(去有百姓乙普明兄弟爭田積年不斷瓊召對衆人諭之莫不灑泣遂還同住每春總集大儒衛覬)
(隆等講於郡學胥吏文案之暇悉令受書當時州郡無不遣人至境訪其政術在郡六年人庶懷之)
宋世良(廣平人除清河太守在郡未幾聲聞甚高郡東南有曲隄成公一姓阻而居之羣盜)
(多萃於此世良施八條之制盜奔他境天保初大赦郡無一囚率羣吏拜詔而巳及代至傾城祖道)
(有老人丁金剛泣而前謝曰巳年九十記三十五政君非唯善治清亦徹底今失賢者民何濟矣莫)
(不攀轅涕泣)崔伯謙(博陵安平人天保初除濟北太守恩信大行縣公田多沃壞伯謙咸)
(易之以給人又改鞭用熟皮為之不忍見血示恥而巳有朝貴行過郡境問人太守政何似對曰府)
(君恩化古者所無因誦民歌曰崔府君能臨政退田易鞭布威德人無爭客曰既稱恩化何因復威)
(對曰長吏憚威民庶蒙惠故兼言之徵赴鄴百姓號泣遮道數日不得前)︹隋︺房恭懿(洛陽)
(人仕齊歷平恩令有能名)韋夀(京兆杜陵人高祖時遷毛州刺史有治名)樂運(清陽人開)
(皇五年轉毛州高唐令有聲績)劉仁恩(開皇時為毛州刺史治績為天下第一擢拜刑部尚)
(書)魏德深(宏農人煬帝時為貴鄉長轉館陶長將赴任傾城送之號泣之聲道路不絶既)
(至館陶闔境老幼皆如見其父母有猾人員外郎趙君實與郡丞元寶藏深相交結前後令長受其)
(指麾自德深至君實屏處於室逃竄之徒歸來如市貴鄉父老詣闕請留德深許之館陶父老復詣)
(郡相訟以貴鄉文書為詐郡不能決會持節使者韋霽杜整等至乃斷從貴鄉貴鄉吏人歌呼滿道)
(館陶衆庶合境悲哭因而居住者數百家)︹唐︺裴耀卿(絳州稷山人睿宗時為濟州刺史濟)
(當走集地廣而戶寡會天子東巡耀卿置三梁十驛科斂均省為東州知頓最封禪還次宋州宴㧿)
(官帝謂張說曰濟州刺史裴耀卿上書數百言至曰人或重擾即不足以告成朕置書座右以自戒)
(此其愛人也俄徙宣州前此大水河防壞諸州不敢擅興役耀卿曰非至公也乃躬護作役未訖有)
(詔徙官耀卿懼功不成弗即宣而撫巡飭厲愈急隄成發詔而去濟人為立碑頌德)李棲筠
(趙人舉進士第調冠氏主簿太守李峴視若布衣交)︹五代︺︹晉︺羊使君(名無考開運二)
(年守博州河溢城將没使君投水死水遽止民立祠祀之)︹宋︺馬知節(薊人雍熙間護兵博)
(州完城繕甲儲積芻粟吏民以為生事既而遼兵果至以有備引去)劉筠(大名人真宗時為館)
(陶縣尉臨事明達治尚簡嚴)郭申錫(魏人知博州州兵出戍有欲脇衆為亂者申錫戮一)
(人黥二人乃定奏至仁宗曰小官臨事如此豈易得即為御史臺推直官)鄭瑾(徐州彭城人仁)
(宗時遷冠氏令河決府西檄夜下調夫急瑾方閱保甲盡籍即行先他邑至決遂塞時河朔饑盜起)
(獨冠氏無之且不入境地邑獲盜詰治之盜因言鄭冠氏仁故相戒不犯耳)蔡挺(宋城人仁)
(宗時河北多盜精擇諸郡守以挺知博州申飭屬縣嚴保伍得居停姦盜者數人弛其宿負補為吏)
(使之察警盜每發輒得均博平聊城二縣税歲衍鉅萬三司下其法於四方)耿幾父(神宗)
(時知堂邑縣持正不阿時縣治近馬頰河數有水患為徙置縣東十里按耿幾父不見史傳相傳)
(神宗時縣有河患有耿令者始遷今治考黃庭堅集有過新堂邑寄贈耿幾父詩極稱其事然名不)
(可得而詳矣)王詔(鎮定人知博州魏俗尚椎剽姦盜相囊槖詔請開反告殺并贖罪法以攜)
(其黨元祐初朝廷起回河議未決而開河之役遽興詔言河朔秋潦水淫為災發廪賑饑思稍蘇其)
(生未可以力役傷也從之)宗澤(義烏人元祐中為館陶尉縣令檄令同視河埽澤適喪長子奉)
(檄遽行適朝廷大開御河時方隆冬役夫僵仆於道中使督之急澤曰濬河細事乃上書其帥曰時)
(才凝寒徒勞民而功未易集需至春初可不擾而辨上聞從之)陳遘(永州人知莘縣為治有績)
(魏尹蔣之竒馮京許將交薦之)劉長孺(耀州人建炎初為博州簽書判官劉豫僭號長孺與)
(豫書勸令轉禍為福豫怒囚之不屈死)︹金︺璞薩忠義(上京巴爾古河人皇統四年除)
(博州防禦使在郡不事田獵燕遊以職業為務郡中翕然稱治忽一夕陰晦囚徒謀為反獄倉卒間)
(將校皆惶駭失措忠義但使守更史撾鼓嗚角囚徒以為天且曉不敢出自就桎梏及考郡民詣闕)
(願留詔從之璞薩舊作樸散巴爾古舊作拔盧古今俱改正)王庭筠(辰州熊岳人登大定)
(進士第調恩州軍事判官臨政有聲郡民鄒四謀為不軌事覺連捕千餘人而鄒四竄匿不可得朝)
(廷遣火理寺直王仲柯治其獄庭筠以計獲鄒四分别詿誤坐豫謀者十二人而已再調館陶主簿)
︹元︺張好古(冀州南宫人中統元年兼恩州刺史訪民瘼革吏弊立為條約)徐世隆
(陳州西華人至元九年為東昌路總管至郡專務以德率下不事鞭箠吏不忍欺民亦化服期年而)
(政成郡人頌之)耶律伯堅(桓州人至元中為恩州同知有循良之政民親戴之)張炤
(濟南人至元二十一年為東昌路總管莅政二年吏民畏服以治最稱)張養浩(濟南人成)
(宗時授堂邑縣尹人言官舍不利居無免者竟居之首毁淫祠三百餘所罷舊盜之朔望參者曰彼)
(皆良民饑寒所迫不得已而為盜耳既加之以刑猶以盜目之是絶其自新之路也衆皆感泣相戒)
(曰毋負張公有李虎者嘗殺人其黨暴戾為害舊尹莫敢詰問養浩至盡寘諸法民甚快之)王
結(易州定興人仁宗時為東昌路總管境有黃河故道而會通隄遏其下流夏月潦水壊民麥禾)
(結疏爲斗門以泄之民獲耕治之利)劉天孚(大名人爲東平總管府判官歷知冠州所至有)
(治績)︹明︺宋守忠(延津人嘉靖間知東昌府濮州瀕河腴田豪家藉口水患移賦貧民守忠)
(躬行勘視遂絶其弊觀城富人恃嚴嵩私交侵漁小民守忠按治其罪坐調温州)戴浩(鄞縣)
(人宣德中爲東昌府通判有清操力行惠政民爲謠曰戴别駕公實惠吾儂廉慎忘躬克致年豐)
王德(永嘉人嘉靖間爲東昌府推官年僅弱冠而聽斷明決人皆折服後死於倭難贈太僕少)
(卿諡忠愍)沈鍊(會稽人嘉靖中由溧陽知縣調茌平縣多豪横鍊甫至悉捕其人寘之法值歲)
(祲力請賑貸饑民朔望召諸生講學行禮見民家子弟讀書者即訓誨之於是爭尚學業後以憂去)
范景文(吳橋人萬歷中除東昌府推官以名節自勵苞苴無敢及其門歲饑盡心振救闔郡)
(賴之以治行高等擢爲吏部郎)
︹本朝︺彭可謙(奉天人順治五年知堂邑縣時土賊宼犯甚亟可謙訓練民兵廣設方略獲其)
(渠魁奪還被擄男女七百餘人事平敘功而部故以催徵不力難之可謙曰遲我十年升轉待民力)
(全復何如部知其不可動為疏請得免新舊稅糧擢為本府屯田同知)劉德芳(正紅旗漢)
(軍知東昌府府西南地窪秋水泛漲每為民害德芳請開臨清下河以洩澇水郡人賴之)遲維
坤(奉天人康熙十九年知聊城縣公暇即詣隴畝勸民力作兼諮訪利弊長幼皆得盡言故所興)
(革悉中肯綮尋卒於官)楊朝徵(鑲白旗漢軍康熙二十一年知東昌府向各屬例徵臨清)
(倉米折價大為民擾朝徵請歸入條編總徵分解聊城縣挑淺夫役偏累不均朝徵公之甲遞郡西)
(南瀦水為行李患首捐資建石橋三座凡所設施皆為民謀久遠至今郡人感頌)曹煜(金壇)
(人康熙二十三年知莘縣勤於政事繕修城垣清查保甲魯隄水決渰灌莘田煜力請堵塞詳詞剴)
(切莅任八年卒於官)程鵾化(莆田人康熙五十年知東昌府聊城為郡首邑尚有學而無廟)
(春秋丁祭皆將事於郡學鵾化下車即以建廟為已任閱二年而告成凡禮樂祭器悉備焉)陳
枚(全州人乾隆三十九年以試用知縣署堂邑縣事夀張逆匪王倫倡亂犯堂邑枚與弟武舉元)
(榤把總楊兆相訓導吳瑮守城城陷兆相巷戰枚元樑被執不屈死瑮遇賊於西門與從子文秀僕)
(王忠同時被害枚贈道街元樑兆相俱廕把總瑮廕主簿)
︹人物︺︹漢︺胡常(清河人從膠東庸生受古文尚書以明榖梁春秋為博士)王青(東郡聊城)
(人祖文翁與前太守翟義起兵攻王莽及義敗餘衆悉降翁獨守節力戰莽遂燔燒之父隆建武初)
(為都尉功曹青為小史與父俱從都尉行縣道遇賊隆以身護全都尉遂死於難青亦被矢貫咽音)
(聲流喝前郡守以青身有金傷竟不能舉太守張酺見之嘆息曰豈有一門忠義而爵賞不及者乎)
(遂擢右曹乃上疏薦青三世忠義宜蒙顯異奏下三公由此為三公所辟)劉儒(東郡陽平人郭)
(林宗嘗謂儒口訥心辯有珪璋之質察孝廉舉高第三遷侍中桓帝時數有災異下詔博求直言儒)
(上封事十條極言得失辭甚忠切帝不能納出為任城相頃之徵拜議郎會竇武事下獄自殺)賈
琮(東郡聊城人舉孝廉爲京兆令有政理迹中平元年交阯屯兵反靈帝特敕三府精選能吏有)
(司舉琮爲交阯刺史琮到部斬渠帥爲大害者簡選民吏使守諸縣百姓以安在事三年爲十三州)
(最徵拜議郎詔以琮爲冀州刺史諸贓過者望風解印綬去州界翕然大將軍何進表琮爲度遼將)
(軍卒於官)︹三國︺︹吳︺潘璋(東郡發干人爲孫權將積功封溧陽侯權稱尊號拜右將軍璋)
(爲人麤猛禁令肅然所領兵馬不過數千而其所在帝如萬人征伐止頓便立軍市地軍所無皆仰)
(取足)︹南北朝︺︹魏︺王榮世(館陶人爲三城戍主方城縣子梁師攻圍力窮知不可全)
(乃先焚府庫後殺妻妾及賊陷城以不屈被害明帝下詔褎美進爵爲伯贈齊州刺史)孟信
(索盧人永業末除奉朝請從孝武帝入關封東州子趙平太守及去官居貧無食惟有一老牛其兄)
(子賣之擬供薪米劵契巳訖信知之告買牛人曰此牛有疾小用便發君不須也杖兄子二十買牛)
(者周文帝帳下人周文嘆異舉爲太子少師遷太子太傅特加車騎大將軍儀同三司散騎常侍以)
(老請退卒於家)︹唐︺馬周(博州茌平人少孤家寠狹嗜學善詩春秋資曠邁至長安舍中郎將)
(常何家貞觀五年詔百官言得失何武人不涉學周為條二十餘事皆當世所切太宗怪問何何曰)
(此家客馬周教臣言之客忠孝人也帝即召見與語大悦詔直門下省明年拜監察御史奉使稱職)
(上疏言事帝善其言除侍御史擢拜給事中轉中書舍人周善敷奏機辯明銳動中事會帝每曰我)
(暫不見周即思之岑文本謂所親曰馬君論事會文切理無一言可損益聽之纚纚令人忘倦累拜)
(中書侍郎兼太子右庶子十八年遷中書令帝征遼留輔太子定州及還攝吏部尚書進銀青光祿)
(大夫周病消渴帝躬為調藥太子問疾疾甚周取所上章奏悉焚之曰管晏暴君之過取身後名吾)
(不為也卒陪葬昭陵子載咸亨中為司列少常伯與裴行儉分掌選事稱裴馬焉)吕才(清平)
(人貞觀時祖孝孫增損樂律與音家王長通白明逹更質難不能決太宗詔侍臣舉善音者中書令)
(温彦博白才天悟絶人聞見一接輒究其妙侍中王珪魏徵盛稱才製尺與律諧契即召直宏文館)
(參論樂事帝嘗覽周武帝三局象經不能通試問才退一夕即解具圖以聞由是知名累擢太常博)
(士帝病陰陽家傳說多謬世益拘畏命才與宿學老師刪落繁訛掇可用者凡百篇詔頒天下又詔)
(造方城圖及教飛騎戰陣圖屢稱旨擢太常丞麟德中卒子方毅七歲能誦經太宗召見奇之賜東)
(帛長爲右衛鎧曹參軍母喪以毁卒布車從母葬世共哀之)王少元(聊城人父隋末死亂)
(兵遺腹生少元甫十歲問父所在母以告即表泣求尸時野中白骨覆壓或曰以子血漬而滲者父)
(胔也少元鑱膚閱旬而獲遂以葬創甚彌年乃興貞觀中州言狀拜徐王府參軍)王志愔
(聊城人擢進士第神龍中爲左臺侍御史以剛鷙爲治所居人吏畏讋遷大理正嘗奏言法令者人)
(之隄防不立則無所制今大理多不奉法以縱罪爲仁持文爲苛臣執刑典恐且得謗遂上所著應)
(正論以見志因規帝失凡數千言帝嘉之景雲初遷大理少卿封北海縣男太極元年兼御史中丞)
(内供奉出爲魏州刺史改揚州長史所至令行禁信境内肅然)孫逖(武水人幼有文屬思警敏)
(年十五見雍州長史崔日用令賦土火爐援筆成篇理趣不凡日用駭嘆遂輿定交舉手筆俊拔哲)
(人奇士隱淪屠釣及文藻宏麗等科開元十年又舉賢良方正擢左拾遺以起居舍人入為集賢院)
(修撰改考功員外郎取顏真卿李華蕭穎士趙驊等皆海内有名士遷中書舍人開元間蘇頲齊澣)
(蘇晉賈曾韓休許景先及逖典詔誥為代言最而逖尤精密張九齡視其草欲易一字卒不能也居)
(職八年判刑部侍郎以病風乞解卒諡曰文子成字思退推蔭仕累洛陽長安令兄宿為華州刺史)
(因悸病瘖成請往視不待報輒行代宗嘉其悌不貢也為信州刺史徙蘇州改桂管觀察使卒)張
鎬(博州人儀狀瓌偉有大志好王霸大略天寶末釋褐拜左拾遺歷侍御史明皇西狩鎬徒步扈)
(從俄遣詣肅宗所數論事擢諫議大夫拜中書侍郎同中書門下平章事尋詔兼河南節度使都統)
(淮南諸軍事賊圍宋州張巡告急鎬倍道進檄濠州刺史閭邱曉趣救曉逗留不進鎬怒杖殺曉帝)
(還京師封南陽郡公詔以本軍鎮汴州捕平殘宼史思明提范陽獻順款鎬揣其偽密奏思明包藏)
(不測不宜以威權假之又言滑州防禦使許叔冀狡獪宜追還宿衞書入不省時宦官絡繹出鎬境)
(未嘗降情結納毁鎬無經略才遂罷宰相授荆南大都督府長史思明叔冀後果叛如鎬言召拜太)
(子賓客左散騎常侍代宗初更封平陽郡公鎬起布衣二期至宰相居身廉不殖資產善待士性簡)
(重議論有體在位雖淺而天下之人成推為舊德云)路泌(陽平人通五經以孝悌聞建中末為)
(長安尉德宗出奉天棄妻子奔行在扈狩梁州排亂軍以出再中流矢裂裳濡血以策說渾瑊召至)
(幕府東討李懷光奏署副元帥判官從瑊會盟平涼為吐蕃所執死焉)路隋(泌子泌死時隋)
(方嬰孺以恩授八品官逮長知父被執吐蕃日夜號泣坐必西嚮不食肉母告以貌類父終身不引)
(鏡貞元末舉明經授潤州參軍李錡欲困辱之使知市事隋怡然坐肆不為屈元和中吐蕃歀塞隋)
(五上疏請修好冀得泌還詔可而泌以喪至帝愍惻驓絳州刺史官為治喪服除擢左補闕史館修)
(撰以鯁亮稱穆宗立累遷翰林學士每除制出以金幣來謝者隋却之曰公事而當私貺耶文宗嗣)
(位以中書侍郎同中書門下平章事監修國史初韓愈撰順宗實錄書禁中事為切直宦豎不喜訾)
(其非實帝詔隋刊正隋建言改修非是請條示甚謬誤者付史官刊定餘不復改冊拜太子太師李)
(德裕貶袁州長史不署奏為鄭注所忌罷為鎮海節度使卒諡曰貞)崔咸(博平人元和初擢進)
(士第又中宏辭為侍御史處正特立風采動一時敬宗將幸東都裴席在興元憂之自表求覲與章)
(偕來時李逢吉當國畏度復相使京兆尹劉棲楚等十餘人悉力拒卻之他日度置酒延客栖楚曲)
(意自解附耳語咸舉酒讓度曰丞相乃許所由官囁嚅耳語願上罰爵坐上莫不壯之累遷陜虢觀)
(察使入拜右散騎常侍秘書監咸素有高世志造詣嶄遠諸文中歌詩最善)路羣(冠氏人通)
(經術善屬文性志純潔親殁終身不食肉累官中書舍人翰林學士承旨文宗優遇之循循謙飭若)
(不在勢位者所與交雖褐衣之賤必待以禮始終一節)孫揆(逖五世從孫第進士辟戶部巡)
(官歷中書舍人刑部侍郎京兆尹昭宗討李克用以揆為兵馬招討制置宣慰副使既而更授昭義)
(軍節度使以本道兵會戰克用伏兵刀黃嶺執揆厚禮而將用之揆大罵不屈克用怒使以鋸解之)
(至死詈聲不輟昭宗憐之贈左僕射)︹宋︺張瓊(館陶人少有勇力善射隸太祖帳下周顯德中)
(大祖從世宗南征擊十八里灘砦爲戰艦所圍一人甲盾鼓譟而前衆莫敢當瓊射之一發而踣淮)
(人遂卻及攻夀春太祖乘皮船入城濠城上車弩遽發瓊亟以身蔽太祖矢中瓊股鏃著髀骨堅不)
(可拔瓊急索杯酒滿飲破骨而出之血流數升神色自若太祖壯之及即位累遷都虞侯嘉州禦防)
(使爲史珪石漢卿所誣死太祖後甚悔之)昝居潤(高唐人善書計初爲檢校太尉建隆三年)
(拜義武軍節度在鎮數年得疾還京師卒居潤性明敏有節概篤於行義嘗薦沈倫於太祖以爲純)
(謹可用後至宰相世稱其知人)王祐(莘縣人少篤志詞學性倜儻有俊氣太祖受禪累遷殿中)
(侍御史知制誥轉戶部員外郎太祖征太原命知潞州饋餉無乏會符彥卿鎮大名頗不治太祖以)
(祐代之俾察彥卿動靜祐以百口明彥卿無罪彥卿由是獲免故世謂祐有陰德繼以用兵嶽表徙)
(知襄州移潭州召還攝判吏部銓時盧多遜惡祐不比已遂出爲鎮國軍行軍司馬太平興國初入)
(爲左司員外郎拜中書舍人未幾知開封府以病請告太宗謂祐文章清節兼著特拜兵部侍郎月)
(餘卒初祐知貢舉多拔擢寒畯畢士安柴成務皆其所取也子懿字文德勵志爲學舉進士嘗知袁)
(州有政績)劉謙(堂邑人曾祖直以純厚聞於鄉有盜其衣者置不問州將廉知召詰盜衣者俾)
(還之直紿云衣乃自以遣少年非竊也州將義之賜以金帛不受謙少慷慨應募從軍補衛士至道)
(初授東宫親衛都知真宗時累遷權殿前都虞侯振武軍節度江北屯兵常以八月給冬衣謙上言)
(邊城早寒請給以六月後以爲例移領保靜軍節度卒)王旦(祐次子祐嘗手植三槐於庭曰)
(吾之後世必有爲三公者此所以志也旦幼沈默好學有文祐器之曰此兒當至公相太平興國五)
(年進士及第爲大理評事知平江縣歷通判鄭州入遷集賢殿修撰知制誥真宗即位爲翰林學士)
(帝素賢旦嘗曰爲朕致太平者必斯人也咸平中以工部侍郎參知政事從幸澶州命馳還權留守)
(東京事歷官太尉兼侍中凡柄用十八年為相一紀帝久益信之言無不聽旦與人寡言笑默坐終)
(日及奏事羣臣異同旦徐一言以定遼人奏請歲給外别假錢幣旦曰東封甚近車駕將出彼以此)
(探朝廷之意耳止當以微物而輕之乃以歲給三十萬物内各借三萬仍諭次年額内除之遼人得)
(之大慙西夏趙德明言民饑求糧百萬斛旦請敕有司具粟百萬於京師詔德明來取之德明奉詔)
(慙且拜曰朝廷有人旦為相賓客滿堂無敢以私請察可與言及素知名者數月後召與語詢訪四)
(方利病或使疏其言而獻之觀才之所長密籍其名其人復來不見也凡所薦人皆未嘗知卒諡文)
(正旦事寡嫂有禮與弟旭友愛甚篤婚姻不求門閥被服質素家人未嘗見其怒不置田宅曰子孫)
(當各念自立何必田宅徒使爭財為不義爾)王旭(旦弟嚴於治内恕以接物尤篤友義以廕)
(補大祝嘗知緱氏雍邱二縣真宗尹京時素聞其能及踐阼三遷至殿中丞自旦居宰府旭以嫌不)
(任職王矩嘗薦旭材堪治劇判國子監出知潁州荒政備舉旦既卒敡歷中外卓有政績由兵部郎)
(中出知應天府卒)張質(高唐人少隸兵房為趙普曹彬所知太宗征河東還駐鎮陽彬方典)
(樞務一夕議調發屯兵時軍載簿領阻留在道質潛計兵數部分軍馬及得兵籍較之悉無差謬歷)
(右神武軍右衛二大將軍大中祥符七年轉都承旨在樞要五十年練習事程精敬端慤未嘗有過)
(嘗召問五代洎國初軍籍更易之制且命條其利害質纂為三篇目曰兵要上覽而稱善好養生術)
(多接隱人方士然語不及公家事天禧元年卒)靳懷德(高唐人太平興國中明法解褐廣安)
(軍判官累遷虞部員外郎知德州咸平中遼兵至懷德固守城壁轉運使劉通言其善政詔褎之徙)
(知密州卭州滄州大中祥符中選為益州鈐轄加領長州刺史歷官以強幹稱在剣外軍民甚畏愛)
(之入拜西上閤門使知澶州著政績後歸闕而卒)李垂(聊城人咸平中登進士第上兵制將)
(制書累遷著作郎館閣校理又上導河形勝書三卷欲得九河故道時論重之丁謂執政垂未嘗往)
(謁或問其故垂曰謂恃權怙勢觀其所為必遊珠崖吾不欲在其黨中謂聞而惡之罷知亳州遷潁)
(晉絳三州明道中還朝李康伯謂曰舜工文學議論稱於天下諸公欲用為知制誥但宰相以舜工)
(未嘗相識盍一往見之垂曰我若昔謁丁崖州則乾興初己為翰林學士矣今已老大焉能看人眉)
(睫以冀推輓乎執政知之出知均州卒)王沿(館陶人少治春秋中進士第張知白薦其才擢)
(著作佐郎遷太常博士上書論河北為天下根本請罷諸坰牧以其地為屯田募民復十二渠以灌)
(溉數郡帝嘉之遷監察御史多所彈奏天聖五年安撫關陜歷河北轉運使因詣闕奏事上所著春)
(秋集傳十六卷累官陜西河東都轉運使知并滑虢等州徙河中府卒有文集二十卷唐志二十一)
(卷)王質(旭子少謹厚淳約師事楊億億歎以為英妙伯父旦見具文嘆賞之以廕補太常寺)
(奉禮郎後獻文召試賜進士及第累遷尚書祠部員外郎丁父憂與諸弟飯脱粟茹蔬終喪通判蘇)
(州還判尚書刑部吏部南曹歷知蔡州夀州盧州泰州徙湖北路轉運使累擢天章閣待制出知陜)
(州卒質家世富貴而克巳好善自奉簡素如寒士不喜蓄財至不能自給范仲淹貶饒州治朋黨方)
(急質獨載酒往餞或以誚質質曰范公賢者得爲之黨幸矣世以此益賢之)王素(旦季子賜)
(進士出身爲侍御史出知鄂州仁宗思其賢擢知諫院素遇事感發嘗請省中外無名之費適皇子)
(生將進百僚以官惠諸軍以賞素爭曰今西夏畔渙契丹要求宜留爵秩以賞戰功貯金繒以佐邊)
(費議遂已京師旱請帝禱於郊王德用進二女子素論之立命遣出擢天章閣待制淮南轉運按察)
(使改知渭州以樞密直學士知開封府復出知定州成都府歷澶州青州觀察使熙寕初以學士知)
(太原府入轉工部尚書致仕卒子鞏有雋才長於詩從蘇軾遊歷官宗正丞)王鼎(沿子以進)
(士累遷太常博士數上書論時政得失提點江東刑獄摘發無所貸歷知深州建州徙提點河北刑)
(獄遷淮南兩浙荆湖制置發運使入爲三司鹽鐡副使遷河北轉運使徙河東卒鼎性廉不欺嘗任)
(其子族人欲增年以圖速仕鼎不可父死分諸子以財悉推與其弟事繼母孝教育孤姪甚至自奉)
(儉約當官明敏強直不可撓所薦士多知名自終身不識者)王巖叟(清平人仁宗初置明)
(經科巖叟年十八鄉舉省試廷對皆第一調欒城簿韓琦留守北京以為賢辟管勾國子監後知定)
(州安喜縣會有詔近臣舉御史舉者意屬巖叟而未識或謂可一往見巖叟笑曰是所謂呈身御史)
(也卒不見哲宗即位用為監察御史入臺之明日即上書論社稷安危之計在從諫用賢不可以小)
(利失民心遂言役錢斂民太重河北榷鹽法尚行民受其弊又極陳時事時宰相蔡確以定策自居)
(巖叟言確敢貪天自伐章惇讒賊很戾罪與確等豈宜容此大姦猶在廊廟於是相繼退斥累遷侍)
(御史進權吏部侍郎湖北諸蠻擾邊巖叟請專委荆南唐義問諭以勿為徼倖功賞之意後遂安輯)
(夏人侵定西之東通遠之北壞七厓巉堡掠居人轉侵涇原及河北鄜府州朝議欲以七巉經毁之)
(地皆以與夏巖叟力言不可請築定遠以據要害拜中書舍人復為樞密都承旨權知開封府元祐)
(六年拜樞密直學士簽書院事因入謝奏哲宗當深辨邪正君子小人無參用之理劉摯為御史鄭)
(雍所擊嚴叟連疏論救御史遂指為黨罷知鄭州徙河陽卒巖叟為文語省理該深得制誥體有易)
(詩春秋傳行於世)孫搆(博平人善功名勇於建立中進士第為廣濟軍判官歷知黎州真州)
(遷度支判官夔州部彝梁承秀等導生獠入寇搆督軍討平之以其地建南平軍徙河北轉運使諭)
(降懿洽二州納歸附州十四交阯入寇拜右諫議大夫知桂州宼聞引去以疾改大中大夫卒)廉
公諤(堂邑人嘗為萊蕪令民歌曰甑釡生塵魚境内安以樂昔聞范史雲今見廉公諤累遷司)
(農少卿出知滑州)王倫(旭元孫建炎元年選能專對者使金假倫刑部侍郎充通問使七年)
(復使金至睢陽劉豫移文取國書倫報曰國書須見金主面納九年復充迎梓宫奉還兩宫交割地)
(界使金拘倫遷之河間欲以為平灤三路轉運使脅以威倫曰受命而來非降也遂冠帶南鄉再拜)
(而死詔贈通議大夫諡愍節)王柟(倫之孫倫使北死孝宗訪求其孫之未禄者三人官之柟)
(其一也調通州海門尉韓侂胄以恢復起兵端天子思繼好息民遣方信孺往將有成矣坐忤侂胄)
(得罪欲再遣使近臣以柟薦擢監登聞鼓院假右司郎中使持書北行柟至金和議遂決柟奏和約)
(之成皆方信孺將命之功臣因人成事乞錄信孺功朝論多之歷官太府卿告歸卒)︹金︺張琪
(莘縣人有盜掠財琪負母而逃猝遇盜衆欲害之盜首曰此孝子也害之不祥遂獲免後以武力選)
(校尉累官顯武將軍)賈鉉(博乎人性純厚好學大定進士補尚書省令史章宗為右丞相深器)
(重之累遷侍御史改右司諫上疏論邊戍利害上嘉納之遷左諫議大夫與党懷英同修遼史上書)
(言親民之官任情立威決杖不如法式願下州郡申明舊章復論山東采茶一切護邏執誣小民嚇)
(取貨賂宜令按察使約束從之遷禮部尚書時有詔凡奉敕商量照勘公事皆期日奉聞鉉言如此)
(恐官吏姑務苟簡反害事體泰和三年拜參知政事後出為安武軍節度使致仕卒)孫鐸(恩州)
(歷亭縣人性敏好學遼陽王遵古一見器之期以公輔登進士第章宗即位除同知登聞檢院事鐸)
(言凡上訴者皆因尚書省斷不得宜若復送省則必不行矣乞自宸衷斷之上以為然遷戶部尚書)
(鐸因轉對奏曰比年號令更張太煩百姓不信乞自今凡將下令再三講究有益於治則必行無恤)
(小民之言與張復亨議交鈔詰難久之復亨議䛆上顧謂侍臣曰孫鐸剛正人也雖古魏徵何加焉)
(泰和七年拜參知政事左司郎中劉昂等十餘人坐私議朝政下獄鐸進曰昂等非敢議朝政但如)
(鄭人遊鄉校耳上悟乃薄其罪貞祐三年致仕卒)閻詠(高唐人承安中擢詞賦魁選士論厭)
(服素慕張詠為人氣節豪邁以第一流自負應奉翰林文字居翰苑十年終於河南治中有後軒集)
(行世)︹元︺趙天錫(冠氏人金季兵起父林保冠氏有功授冠氏令後天錫歸行臺東平嚴實)
(從征上黨以功授冠氏令俄遷元帥左都監兼令如故破宋將彭義斌於其定授左副元帥李全在)
(大名結其帥蘇椿納金河南從宜鄭倜日以取冠氏為事天錫每戰輒勝倜自將萬人來攻天錫乘)
(城力戰倜不能下遁去朝行在所上便民事優詔從之子賁享字文甫龍行軍千戶至元間累以功)
(授虎符懷遠大將軍處州路管軍民州路管軍民萬戶)岳存(冠氏人初歸東平嚴實承制授)
(存武德將軍帥府都總領保冠氏會金從宜鄭倜復據大名自將萬人來攻存擊走之從嚴實及武)
(仙戰於彰德西敗之遷冠氏主簿又擊敗金將張開遇於開州升本縣丞移治楚邱數年有惠政以)
(疾卒子天禎襲父職從圍襄樊戰焦山平奉化賊錄功升管軍千戶江南平授福州路總管改吉州)
(歷贑州建康首定救荒之政民立碑以紀)齊榮顯(聊城人九歲代父旺為千戶從外舅嚴實)
(來歸屢立戰功攻濠州宋兵背城為陣榮顧薄之所向披靡進拔五河口權行軍萬戶守宿州堕馬)
(傷股改本路諸軍鎮撫兼提控經歷司從實入朝授東平路總管參議兼領博州防禦使謁告侍親)
(間居十年卒)閻復(高唐人性簡重美丰儀七歲讀書穎悟絶人弱冠入東平學時嚴實領東)
(平行臺招諸生肄業迎元好問校試其文復為首用王磐薦為翰林應奉扈駕上京賦應制詩寓規)
(諷意累升翰林學士成宗即位除集賢學士上疏言京師宜首建宣聖廟用釋奠雅樂從之後詔賜)
(孔林灑揥二十八戶祀田五千畝皆復之請也三年上疏請定律令頒封贈增俸給通調内外且言)
(郡守以徵租受杖非所以勵廉隅江南公田租重宜減以貸貧民拜翰林學士承旨武帝踐作復首)
(陳三事言皆剴切進階榮祿大夫授平章政事卒諡文康有靖軒集五十卷)樊楫(冠州人元)
(初從下鄂江陵定廣西攻厓山以功累擢僉荆湖古城行中書省事至元二十四年征交阯進楫行)
(中書省參知政事將舟師入海與賊舟遇安邦口擊破之遂進攻交阯陳日煊棄城走師還為賊邀)
(遮力戰殁贈上黨郡公諡忠定)焦養直(堂邑人夙以才器稱至元十八年召對稱旨超拜典)
(瑞少監入侍帷幄陳說古帝王政治帝聽之每忘倦成宗幸柳林命養直進講資治通鑑因陳規諫)
(之言遷集賢侍講學士詔傅太子於東宫啓沃誠至至大元年授集賢大學士告老歸卒)梁宜
(茌平人延祐中舉進士為國子助教嚴考課剔宿弊知邳嶧二州判大名府俱有惠政遷河南總管)
(拜禮部尚書卒)張本(茌平人篤孝事伯父叔父皆甚謹伯父嘗病本晝夜不去側復載以巾車)
(步挽詣岱嶽禱之詔旌其家)孫希賢(高唐人母病痢希賢閱方書有曰血温身熱者死血)
(冷身涼者生希賢嘗之其血温乃號泣告天求身代之母遂愈)︹明︺林英(聊城人建文時為御)
(史燕軍逼江上英出募兵知事不可為自縊死妻宋氏下獄亦自縊死同時有丁志方者亦聊城人)
(為御史燕兵至令妻韓氏攜幼子還家志方被執不屈死)郭敦(堂邑人洪武中由舉人授戶部)
(主事知衢州府歷河南陜西參政擢禮部右侍郎改戶部宣德初進尚書出鎮陜西召還卒敦性平)
(恕臨事不苟合居官儉約始終一節)趙巖(堂邑人母早亡事父甚謹家貧常稱貸供甘旨不使)
(父知父殁合葬建祠墓側廬居三年肖象事之如生夏月大雨雹摧傷禾稼至墓而止永樂中詔旌)
(其門)許通(冠人幼侍父病晝夜不離久而不懈及卒負土成壠廬居三載正統中旌表)朱
舉(聊城人景泰中舉人性至孝母殁身操畚插治塋域廬居三年有四燕共巢兔蛇交馴之異詔)
(旌其門)李志(莘人父早卒刻木為像事之母喪廬墓三年志卒其子忱亦如之俱成化中旌)
(表)許路(平山衛人宏治進士為刑部郎中正德間諫武宗巡狩廷杖嘉靖初議大禮再杖遷)
(陜西副使兵備招服洮民番彝四十族改廣西兵備病歸)穆孔暉(堂邑人宏治進士授翰林)
(院檢討忤劉瑾調南京禮部主事瑾誅復原官進南京國子司業左庶子充經筵講官嘉靖初進學)
(士掌院事又忤權貴改南京尚寶司卿遷南京太常寺卿致仕孔暉初工古文辭有聲已乃棄去研)
(精六籍潛心理學著讀易錄尚書困學諸史通編大學千慮居官三十年茅茨僅蔽風雨性温和無)
(疾聲遽色卒諡文簡)張後覺(茌平人事親至孝居喪哀毁骨立以歲貢生授華陰訓導提學)
(副使鄒善為建願學書院遠近師事之)孟秋(茌平人隆慶進士知昌黎縣有善政遷大理評)
(事轉職方員外郎守山海關時關政久弛秋嚴稽察裁供億為前官所忌以京察調外後升刑部主)
(事進尚寶司少卿卒秋少有志於聖賢家貧力學晚年益進謫官之日與妻共駕一牛車許孚遠過)
(其廬見茅屋數椽書史縱横嘆曰大江以南無有也天啓初追諡清憲)王汝訓(聊城人隆)
(慶進士授元城知縣歷兵部主事累遷光祿少卿疏劾吏科都給事中陳與郊忤政府改調南京孟)
(秋饗廟帝不親行上章極諫三遷右副都御史巡撫浙江進工部右侍郎卒諡恭介)逯中立
(聊城人萬歷進士由行人遷吏科給事中遇事敢言行人高攀龍等以救趙用賢忤王錫爵被黜中)
(立上疏劾錫爵罪文選郎顧憲成獲譴又上疏言舉錯倒置忤旨謫陜西按察司知事家居講學二)
(十餘年天啟初追贈光祿少卿)申一琴(冠人與弟一攀俱幼孤家貧竭力養母母殁廬墓三)
(年萬歷中並旌表)王宏(恩人與同邑宋曰智譚訓俱親殁廬墓負土築臺詔旌其門)耿
如𣏌(館陶人萬歷進士天啟時累官遵化兵備副使以不拜魏忠賢像逮下詔獄搒掠擬以大)
(辟崇禎初復官尋擢太僕少卿再遷右僉都御史巡撫山西會京師戒嚴率兵入衞抵都門三日屢)
(易汎地衆軍飢且怒譟而歸坐下獄論死如𣏌通敏有才更以氣節顯爲士所重子章光由進士仕)
(至尚寶寺卿以父死非其罪爲刺血明心一疏福王時追贈如𣏌右僉都御史)袁愷(聊城人崇)
(禎進士由推官入爲給事中陳時弊五事請罷首輔薛國觀繼發其納賄行私事語侵僉都御史宋)
(之普國觀遂獲罪而愷爲之普所傾亦貶秩調外)
︹本朝︺傅以漸(聊城人順治丙戍進士第一歷官秘書院大學士以漸自諸生時嗜學無異寒)
(署不釋卷及貴食不重味尋以疾歸凡七年卒)張其抱(高唐人順治丙戌進士事母至孝每)
(焚香告天願以已年益親夀母卒哀毁盡禮與兄共爨終身官虞城知縣民安吏治尋以勞瘁回籍)
(卒)朱昌祚(高唐人由宗人府啟心郎授淛江巡撫浙東西土宼未靖昌祚撫剿悉當機宜)
(未幾杭紹台寕等處災荒曡告即連疏請賑饑民賴以全活者數十萬又清查積逋條晰律例酌定)
(兵餉在任三載旋遷閩督未之任再遷直隸河南山東總督釐奸剔弊加意撫綏卒賜祭葬)
(祀名宦祠)朱宏祚(高唐人順治戊子舉人知盱眙縣以卓異擢刑部郎發奸摘伏冤獄多所)
(開釋累遷至僉都御史巡撫兩粤首革庾嶺役夫請裁粤東芻茭扉屨浮徵至百餘萬上鹽法八疏)
(悉中機宜改督浙閩復奉修南河卒於工所)王臨元(聊城人順治已丑進士選授江西浮)
(梁知縣康熙十三年饒州參將程鳳叛附耿逆陷浮梁奪臨元印脅降不屈自縊死)王功成
拔(聊城人由武舉從征荆州奉使慈利探賊直入巢穴與賊力戰洞庭躬冒矢石及征四川由巫)
(䕫抵重慶賊望風逃竄事平振旅而還仕至潮州總兵官卒祀鄉賢祠)沙亮(冠人雍正丁未)
(武進士由三等侍衛洊升西安城守營參將乾隆十二年調征金川亮領延綏兵攻格什戎岡奪據)
(碉卡被矛傷卒)蔣瑶(聊城人為邑諸生天性純孝乾隆十五年旌)王興宗(清平人孝)
(行著聞同邑孝子齊卜年俱乾隆年間旌)劉湄(清平人乾隆已丑進士由翰林歷官左副)
(都御史平時渾厚和平不矜氣節遇職守所當言則侃侃然不肯遷就卒祀鄉賢祠)楊治安
(高唐人由藍翎侍衞授廣西梧州協中軍都司洊擢湖北武昌城守營參將嘉慶元年剿捕邪匪奮)
(勇出力受槍傷卒同邑曹州營把總劉忠孝擊達州邪匪力戰遇害俱贈雲騎尉)
︹流寓︺︹元︺袁裕(洛陽人幼孤從兄避難聊城因家焉稍長嗜學中統初由聊城縣丞辟中書右)
(司掾累拜刑部侍郎)
︹列女︺︹三國︺︹魏︺王經母(清河人經坐高貴鄉公事誅始經為郡守經母謂之曰汝田家)
(子今仕至二千石物太過不祥可以止矣經不能從及經被收辭母母顏色不變笑而應之曰人誰)
(不死恐不得其所也以此并命何恨之有哉)︹宋︺王柟母(莘人初柟祖倫使北死孝宗復)
(遣柟北行歸白其母母曰而祖以忠死故恩及子孫汝其勉旃母以吾老為念柟乃拜命疾驅和議)
(遂決)︹元︺趙氏女(名玉兒冠州人嘗許為李氏婦未婚夫死遂誓不嫁以養父母父母殁負)
(土為墳鄉里稱孝馬)︹明︺李茂妻王氏(堂邑人宏治間茂以輸税入京師同行縣吏焦)
(讓臧克儉利其財誘茂飲酣夜分殺之匿其尸王怪夫久不歸單身至京擊登聞鼔詔命錦衣邏刺)
(得二吏殺茂狀捕抵罪出其尸於牆側舁歸斂葬守節終身)劉氏女(博平人正德間從其)
(父諸生劉俊自村舍入城賊殺俊擁女上馬女痛哭不行賊挺刃逼之女瞋目大罵賊怒遂殺之)
彭氏李氏(俱清平人彭年十七許嫁千戶所軍李成未婚成征交阯成妹李氏獨輿母居)
(迎彭至家共養親成陣亡成母欲嫁彭彭泣曰已是李家婦當作李家鬼李氏念母無子亦不嫁成)
(母死二女俱廬墓紡績為生死俱葬墓側人呼為姑嫂墓)張氏李氏(俱清平人張氏贅楊)
(厥未婚厥父充河南吏與厥俱死於途父母議再嫁女曰雖未成婚已合兩姓豈可更適遂誓死自)
(守其弟婦李氏年二十餘夫張泰死子甫七月亦誓不再嫁與張共養貞女節婦同出一門當時稱)
(之)孟氏女(高唐州人名崇梅年十八正統六年流賊入境執女欲汙之紿云渴甚乞汲水)
(飲及井遂投入同里劉氏女名瑞兒年十七亦為流賊所掠強之行女厲聲曰死耳豈肯從賊耶賊)
(遂害之事聞並旌表碑曰二貞)
︹本朝︺李元芬妻劉氏(聊城人其姊先適元芬生一子一女卒氏繼室甫兩月而元芬)
(病亡氏矢志撫孤人以非已所出喻之氏曰吾子女有二母吾姊妹惟知一夫也守節五十餘年)
傅沛之妻田氏(聊城人順治初土宼起氏聞其入境攜婢小春投水死同縣柳應武)
(妻劉氏滿旺妻王氏俱被難不屈死)許繼嶽聘妻鄧氏(聊城人甫議婚而繼嶽患)
(瘋痺成痼疾許遣媒退婚女聞之告父母曰兒命不辰改議何益將與此約偕亡父母憐而厚資遣)
(之氏盡撤其環瑱延醫而竟不愈繼嶽亡遂自縊同縣王好學妻盧氏夫病革先期投井遇救得免)
(及夫殁殮畢遂自縊死)相有法妻許氏(堂邑人少事父母以孝稱年十七歸有法)
(三載而寡值歲屢祲許黽勉操作以精饌進姑而自厭糠粃撫孤成立)李思貞妻趙
氏(堂邑人夫亡𠢐面毁容既終喪遂投繯死同縣朱岱妻權氏欒廷相妻李氏俱夫亡殉節)劉
叔奎妻朱氏(博平人順治初土宼奄至叔奎已被殺氏倉卒埋舅姑二主於堂地趨破)
(屋自經梁折屋摧竟不受壓至暮復起二主負之奔母家賊平經營葬其夫為已作生壙納夫主於)
(其中袝舅姑二主於神廟以所居宅地贍之因無子也氏卒鄉里欽其志為合葬夫墓)焦樸
妻李氏(茌平人順治初土宼奄至撲舉家逃難賊追樸刃既及氏以身蔽之遂被害而樸得)
(免)張明賓妻楊氏(茌平人順治初為土寇所掠不從罵賊而死)祁鑑妻
李氏(茌平人年二十一夫亡撫子成立娶媳焦氏生孫而子亡復撫孫孫婦某氏生曾孫而孫)
(又亡三世孤嫠相守邑人哀之)王振宜妻劉氏(茌平人夫亡年十七子女俱無而舅)
(姑年甚高氏曰吾當代夫供子職也生養死葬無不如禮守節四十餘年)王東周妻李
氏(莘人年二十三夫亡無子績紡自供守節終身)陳煌聘妻劉氏(冠人許配未婚)
(而煌卒女聞訃自縊同縣劉景瞻繼妻戴氏彭萬善妻孫氏俱守正捐軀)劉氏女(名玉高唐)
(人年十六守正捐軀同州姚某妻張氏夫亡守節鄰有無賴子強欲娶之氏不從遂被殺)李暹
女(高唐人年十四值母病親侍湯藥三年每夜焚香告天願以身代母卒一慟而絶)楊昌
裔妻宋氏(高唐人歸昌裔三年無所出昌裔從戎登鎮因娶王氏生子甫三歲而昌裔病)
(亡扶柩歸葬與王相依而守無何子夭有豪慕王欲強娶之宋曰王異鄉女子為吾夫而來吾不保)
(其節何以見夫於地下以死拒聘未幾宋殁王氏卒能守節)朱緗妻王氏(高唐人年)
(十七適朱值翁遠宦浙閩姑病親侍湯藥衣不解帶居三年姑卒哀毁幾至滅性夫亡亦如之其後)
(守節夀終)王氏女小存(聊城人守正捐軀雍正年間旌)鄭氏女(博平人名)
(莊姐年十五守正捐軀雍正年間旌)于氏女(清平劉興旺養媳年十六未婚守正捐軀)
(同縣董氏女名三姐亦守節不汚死均雍正年間旌)李振秀妻任氏(聊城人年)
(二十九夫亡守節同縣鄭玉妻邱氏竇克豐妻鄧氏苗琫妻梁氏武經妻紀氏李珩妻郭氏任化美)
(妻胡氏任士璸繼妻丁氏靖王柱繼妻陳氏靖煌璧妻陳氏黃元林妻張氏馮宗京妻韓氏朱光藴)
(妻鄧氏鄧汝襄妻朱氏商美廷妻賈氏蔣琮妻雲氏李希聖繼妻王氏傅自明聘妻李氏展培桂聘)
(妻雲氏李士英妻陶氏烈婦楚小四妻徐氏趙扁頭妻某氏均乾隆年間旌)李道坦妻
許氏(堂邑人年二十五夫亡孝養舅姑訓育幼子子早卒撫孫二人皆成立同縣黃運繼妻田)
(氏黃體乾妻韓氏黃連芳妻王氏王全孝繼妻劉氏黃之柱妻許氏李德普妻徐氏陳八妻勞氏劉)
(祥妻蘇氏張季妻梁氏解大咸妻王氏李璞妻路氏姜義泗妻丁氏熊大成妻王氏均乾隆年間)
(旌)高德成妻王氏(博平人守正捐軀同縣烈婦李天章妻喬氏節婦耿熺妻任氏)
(楊冲錫繼妻常氏楊沖斗妻謝氏侯儀妻高氏侯運璋妻徐氏劉尚仁妻蘇氏烏踆烏妻謝氏王好)
(問妻楊氏謝忠賢妻王氏刁鎮妻張氏均乾隆年間旌)邵俊才妻馮氏(荏平人夫)
(亡守節同縣楊書有妾張氏楊元瑞妻孫氏袁元美妻李氏袁士夏妾李氏路夢氏妻李氏吳在新)
(妻張氏楊允揩妻祁氏王希賢妻李氏張交泰妻馬氏張士聰妻何氏均乾隆年間旌)高尚
素妻翟氏(清平人夫亡守節同縣吳錫恩妻陳氏郭在廂妻黃氏郭順妻郭氏王經妻李)
(氏均乾隆年間旌)張心樸妻王氏(莘人夫亡守節父母欲其改適不從自縊同縣)
(節婦魏之屏妻王氏周明綱妻裴氏王得己妻彭氏虞茂良妾陳氏曹簡繼妻劉氏王錫辛妻周氏)
(李本貞妻楊氏張有才妻趙氏王瑀妻田氏林應孔妻孔氏臧辰妻胡氏劉居所繼妻孫氏楊泳洄)
(妻鄒氏劉圻繼妻張氏賈維煌妻郭氏武緯妻吳氏孫純嘏妻毛氏劉及第繼妻甯氏鄭永久妻王)
(氏趙小妻陳氏耿秋喜妻賈氏均乾隆年間旌)劉氏女(冠人名桂姐許字未嫁年十五)
(守正捐軀同縣節婦杜重慶繼妻戴氏劉應選妻馬氏尹文煌妻張氏尹文烺妻趙氏張璽妻趙氏)
(張培妻徐氏武起貴妻楊氏劉德輝女趙儉女張文東妻董氏均乾隆年間旌)姜基渭
妻紀氏(恩人夫亡守節同縣李士貞妻張氏宋爾敏妻霍氏胥桐妻鴻氏劉志玘妻張氏關)
(廉妻賈氏郭煥妻宋氏郭可翰妻李氏烈婦桑吳氏均乾隆年間旌)張文選妻鄭
氏(高唐人夫亡守節子號早卒媳梁氏亦矢志不嫁同州李作杼妻劉氏李採妻黃氏張溥妻司)
(氏王功敘繼妻林氏林毓坤繼妻邢氏林耐風妻管氏朱懷連妻張氏許𣏌妻王氏徐照妻杜氏均)
(乾隆年間旌)蔣續勲妻竇氏(聊城人夫亡自縊同縣李赫氏守正捐軀節婦左文)
(炳妻鄭氏傅維&KR1376;妻高氏鄧汝賢繼妻黃氏傅文浩妻任氏燕東衡妻張氏袁純繼妻劉氏李運逹)
(妻郭氏臧琳妻丁氏李運貴妻張氏葉繼祀妻任氏裴天剛妻孫氏朱衍禄安徐氏喬興祿妻袁氏)
(陳廣祿妻衣氏翟玫妻王氏郎彬妻李氏郎振海妻李氏朱衍韶妻李氏烈婦王代公母季氏均嘉)
(慶年間旌)王氏女(堂邑人名三姐守正捐軀同縣烈女王紳女節婦趙有吉妻王氏趙)
(上逹繼妻蘇氏范天崇妻王氏楊九奎妻董氏張秀繼妻路氏黃道煊繼妻孟氏李枋妻孫氏均嘉)
(慶年間旌)王從周妻郭氏(茌平人夫亡守節同縣胡啓偵妻趙氏酈文生妻李)
(氏張繼志妻劉氏張榮桂妻朱氏商宜默妻趙氏均嘉慶年間旌)閻好古妻宋氏
(清平人夫亡守節同縣孔傳樑妻王氏孫杰妻李氏孫子付妻郭氏均嘉慶年間旌)張大
貴妻劉氏(冠人守正捐軀同縣烈女李二姐魏三姐李氏女李進孝女郭善能女節婦魏)
(成祿妻魏氏李金先妻梁氏均嘉慶年間旌)程氏女(館陶人名五姐守正捐軀同縣烈婦)
(宋自由妻梁氏李二妻丁氏均嘉慶年間旌)劉氏女(恩人名貞姐守正捐軀嘉慶年間)
(旌)華偃繼妻李氏(高唐人夫亡守節同州華元訓妻武氏田壘妻曹氏均嘉慶年)
(間旌)
︹土產︺絲綿(府境俱出)鹽(府志聊城茌平多瀉鹵百姓煮鹽爲生)南粉(通志出東昌)
莨莠席(府志莨莠草似稻出東昌可爲蓆)棉花(各縣皆有府志高唐恩宜木棉江淮)
(賈落貿易居人以此致富)牽牛子(通志出東昌本草圖經二月種子三月出苗七月生花微)
(紅帶碧八月結實九月後收又名金鈴按舊志載唐書地理志博州土貢綾平紬元和志博州開)
(元貢平綾十疋宋史地理志博州貢平絹今無謹附記)
提調官前總纂(臣)鄭紹謙恭纂并覆輯
校對官(臣)彭藴章恭校
