大清一統志
西安府四
︹祠廟︺三皇廟(在藍田縣北三十里又高陵縣東三里亦有廟)禹王廟(在長安縣西四)
(十里豐水上又鄠縣東二十五里渭南縣東北集賢里皆有廟)商湯祠(在興平縣西北長安)
(志在縣西北二十里湯祠鄉)周文王廟(在同官縣西四十里文王山又武王廟在武王)
(山)文武成康祠(在咸陽縣城内北街長安志縣有周文王廟二處一在縣西一在縣)
(東相去各十五里又武王廟在縣北五里成王廟在縣西十五里康王廟在縣北七里文獻通考周)
(文王廟在酆以太公配武王廟在鎬以周公召公配縣志諸廟歲久圯廢明嘉靖十年改建今祠以)
(合祀焉)露臺祠(在臨潼縣東南三十五里寰宇記露臺祠即始皇祠也三秦記云驪山頂)
(有始皇祠又齋戒而往即風雨迷道)漢高祖廟(在長安縣西長安志在縣西四里班政坊)
(開寶三年勅修又通志興平縣東南二十里樊噲城北有漢高祖祠)漢文帝廟(在咸寕縣)
(東長安志在萬年縣東陵北去縣二十五里又朱雀街西第四街之休祥坊有漢顧成廟餘址)漢
景帝廟(在咸陽縣東北長安志在縣東北十五里)漢武帝廟(有五一在咸陽縣東)
(北一在興平縣東北名龍淵廟一在臨潼縣西北一在富平縣南一在耀州南帝王世紀孝武廟名)
(龍淵在茂陵東魏書地形志富平有漢武帝祠元和志漢龍泉廟在興平縣東北二十四里武帝廟)
(號也長安志武帝廟在咸陽縣東北八里又龍淵廟在興平縣東北十七里又櫟陽縣西南十八里)
(富平縣南二十里華原縣南五里並有漢武帝廟)漢宣帝廟(在咸寕縣東南長安志在)
(萬年縣東南陵北去縣十里又樂遊廟在昇平坊東北隅宣帝立餘址尚存)漢光武廟
(在咸寕縣東南寰宇記廟在萬年縣東南勾家嘴去縣四十里)後魏文帝廟(在耀州西)
(唐家原)後周文帝廟(在富平縣西北長安志去縣十三里)隋文帝廟(在盩)
(厔縣東南長安志在縣東南五十里唐天寶三年建)唐太宗廟(在醴泉縣南長安志在縣)
(西門外一里縣志舊在縣東三十里宋開寶六年修元至元中廢遺址尚存廟前有宋游師雄重刻)
(昭陵圖六駿圖二碑明萬歷中移建於今縣南門外)唐肅宗廟(在醴泉縣北長安志在縣)
(北三十五里開寶勅云去甘北巡鎮三里)終南山神祠(在咸寕縣治南關嘉慶八年建)
(御書夀民佑正扁額敕封安民顯佑終南山神)太白山神廟(在長安縣)
(治西關明崇禎間修書金精靈澤扁額本朝乾隆二年御敕封昭靈普潤太白山)
(神並御製太白山神詩刻石廟中)終南山祠(在長安縣北長安志唐開成二年冊)
(終南山為廣惠公置祠宇以孝夏土王日致祭)天齊祠(在醴泉縣東北漢書地理志谷口有)
(天齊公五牀山仙人五帝祠四所縣志祇存天齊祠在縣東北八十里九嵕山巔餘皆廢)渭水
神廟(在渭南縣上漲鎮)金山神廟(在藍田縣南長安志在縣南十里輞谷口金山)
(之前舊圖經曰黃帝滅蚩尤之衆於此蓋風后之祠縣志風后祠有四其一在城中即金山廟也)
胡公廟(在鄠縣西南七里胡公泉上)太公廟(在咸陽縣西水經注渭水逕太公廟)
(北前有太公碑文字褫缺今無可尋縣志縣西釣臺側舊有太公廟碑又鄠縣志縣有太公廟在城)
(外東北隅)晉文公廟(在高陵縣北三里中南渠北)老子廟(在盩厔縣樓觀南長)
(安志華陽子錄記秦始皇好神仙於尹喜先生樓南立老子廟晉元康五年重修蒔木萬株南北連)
(亘七里給戶三百供灑掃隋開皇元年復修又尹先生廟在老子廟北)晏子廟(在高陵縣)
(西南八里祀齊晏嬰)鄭國廟(在涇陽縣西洪口堰祀秦鄭國)武安君廟(在咸陽縣)
(東水經注杜郵亭中有白起祠元和志咸陽城中有白起祠長安志在縣東五里)王翦廟
(在富平縣長安志在縣東北三十里又有廟在美原縣東南一百步又頻山神廟在美原縣西二十)
(五里亦祀王翦又耀州東一里亦有王翦廟)蒙恬廟(在咸陽縣元和志在縣西北十五里)
酇侯廟(在咸陽縣西北三十五里長安志在縣西三十里)張樊廟(在臨潼縣新豐)
(鎮東門外祀漢張良樊噲)四皓廟(在咸寕縣炭谷西北寰宇記在萬年縣南終南山下去縣)
(五十里長安志唐元和八年重建又魏書地形志石安縣有四皓祠長安志在咸陽縣東二十五里)
董子祠(在咸寕縣治東南又董夫子廟在渭南縣東北董村俱祀漢董仲舒)丁蘭廟
(在興平縣北五里又有墓在縣東北十里)周孝侯廟(在渭南縣倒獸谷口祀晉周處)田
氏三賢祠(在臨潼縣東郭外祀田真兄弟)祋祤廟(在耀州東長安志在州東二里)
(州志蓋祀祋祤令之遺愛者亡其名廟南有祋祤冡相傳即其葬處)濟衆侯廟(在藍田縣)
(東南長安志在縣東南五十里倒回谷口其神名石門將軍唐京兆尹第五琦楊知至祈雨有應乾)
(符中封濟衆侯)龍王廟(在寕陜廳西一百里有石佛十餘尊碑文剝蝕僅辦大明二字禱雨)
(輒應)鹿臺祠(在高陵縣西寰宇記祠在鹿苑原上百姓祈禱水旱有感今號為鹿臺將軍)
李衞公廟(有二一在鄠縣東二十里一在三原縣城内西北祀唐李靖)賢相祠
(在長安縣故城内祀唐杜如晦今廢長安志杜相公祠在古城啟夏門内道東去縣八里咸通六年)
(建)魏公廟(在高陵縣西南十五里祀唐魏徵)馬公祠(在渭南縣東十五里祀唐)
(馬周)汾陽王廟(在涇陽縣東門内祀唐郭子儀)顔魯公祠(在藍田縣藍橋明天)
(啟六年建祀唐顔真卿)杜工部祠(在咸寕縣南少陵原北岡下祀唐杜甫)忠烈
祠(在臨潼縣西南十五里祀唐段秀實俗呼為烈神廟明成化嘉靖間相繼修葺本朝康熙四)
(十年重修)西平王祠(在高陵縣南渭橋北百餘步祀唐李晟)晉公廟(有三一在)
(臨潼縣零口鎮西北一在藍田縣東三里一在藍田縣西三十里祀唐裴度或云祀晉文公重耳)
裴寇二公祠(在渭南縣西關外祀唐裴度宋寇準)韓文公祠(有三一在藍田)
(縣秦嶺一在藍田縣城北一在渭南縣小里村祀唐韓愈)白樂天祠(在渭南縣北紫蘭村)
(祀唐白居易)劉公祠(在高陵縣西二十五里彭城閘南祀唐縣令劉師仁)寇萊公
祠(有二一在高陵縣西十八里一名竹林祠一在渭南縣北下邽故城祀宋寇準)明道先
生祠(在鄠縣治北舊在縣治南明宏治中建本朝康熙中改建)横渠祠(在臨潼縣)
(儒學東祀宋張子明萬歷二十五年建縣志張子卒於邑之館舍故立祠祀之)開平王廟
(在長安縣治西明初建祀常遇春今廢)張冡宰祠(在富平縣治東北祀明張紞)彰
德祠(在三原縣儒學西祀明王恕)余秦二公祠(在咸寕縣忠孝坊祀明知府余)
(子俊秦紘)吕文簡公祠(在高陵縣南祀明吕柟)楊忠介公祠(在富平縣)
(治西祀明楊爵)魏恭襄公祠(在涇陽縣城内祀明魏學曾)孫尚書祠(在富)
(平縣城内祀明孫丕揚)報功祠(在三原縣儒學東祀明温純)馮恭定公祠
(在長安縣治東南祀明馮從吾)三公祠(在咸寕縣南郭内明崇禎十一年建祀總督孫傳庭)
(關内道李虞夔咸寕知縣宋屺本朝康熙六年重修)
︹寺觀︺莊嚴寺(在長安縣西南十二里俗名木塔寺長安志永陽坊半以東為大莊嚴寺隋初)
(置為禪定寺建木浮圖高三百尺唐武德中改為莊嚴寺大中六年又改為聖夀寺坊半以西為大)
(總持寺隋大業三年立)實際寺(在長安縣西南潏水岸隋建唐改名温國又名崇聖金石)
(文字記寺有唐進法師塔銘僧智禪正書今剝蝕)三會寺(在長安縣西南二十五里昆明)
(池邊長安志唐景龍中中宗幸寺其地本蒼頡造書臺)香積寺(在長安縣南神禾原上長)
(安志開利寺在縣南三十里皇甫村唐香積寺也永隆二年建宋太平興國三年改金石文字記寺)
(有唐淨業法師塔銘施燈功德經碑今存)洪福寺(在長安縣西門外舊在咸寕縣南大趙村)
(即宏福寺唐貞觀八年建沙門元奘譯經處神龍元年改名興福金大定四年改額洪福明洪武二)
(年徙此)百塔寺(在長安縣南五十里大小塔約百許唐大歷中建金石文字記寺有唐梁)
(師亮墓誌銘尊勝陀羅尼經序碑今存)金勝寺(在長安縣西郭外即崇仁寺唐建寺有唐)
(檀法師塔銘景教流行中國碑明天順中秦藩重修壯麗甲於諸寺)千福寺(在長安縣西二)
(里唐建内有多寶塔今名鐵塔寺長安志本章懷太子宅咸亨四年捨宅爲寺大中六年改興元寺)
燉煌寺(在長安縣北十八里晉高僧竺曇摩羅刹譯法華經於此隋重建本朝順治中增)
(葺)廣仁寺(在長安縣西演武場本朝康熙四十四年勅建賜額有御製)
(碑文)開元寺(在咸寕縣南薰坊唐開元四年建)寶慶寺(在咸寕縣治西南安仁坊)
(隋建明萬歷初馮從吾嘗講學於此金石文字記唐楊將軍新莊像銘虢國公楊花臺銘二碑在寺)
(中)安國寺(在咸寕縣東故長樂坊本唐睿宗舊宅景雲元年建寺)慈恩寺(在咸)
(寕縣東南曲江北長安志在縣東南八里隋無漏寺之地高宗在春宫爲文德皇后立故以慈恩爲)
(名南臨黃渠松竹森邃爲京師最西院浮屠七級崇三百尺永徽三年沙門元奘所立東有翻經院)
(摭言進士自神龍後率皆期集慈恩塔下題名金石文字記禇遂良聖教序碑在塔下)薦福
寺(在咸寕縣南三里長安志開化坊大薦福寺隋煬帝在藩舊宅唐武德中賜蕭瑀爲園後爲英)
(王宅文明元年立爲大獻福寺天授元年改爲薦福寺自神龍後翻譯佛經並於此寺安仁坊西北)
(隅爲寺之浮圖院院門北開正與寺門隔街相對景龍中宫人率錢所立縣志寺有塔十四級俗呼)
(爲小雁塔)興善寺(在咸寕縣南長安志靖善坊大興善寺盡一坊之地初曰遵善寺隋文移)
(都先置此寺以其本封名焉寺殿崇廣爲京城之最通志本朝順治十八年重修)牛頭寺
(在咸寕縣南二十里樊川北唐貞元六年建内有四季柏形如張蓋四時皆花)興教寺(在咸)
(寕縣南五十里樊川北唐總章三年建有唐元奘塔金石文字記元奘塔銘基公銘二碑今並在寺)
(縣志寺有玉峰軒宋吕大防建)普光寺(在咸寕縣終南山仰天池上唐爲龍池寺明初秦愍)
(王改建有上下二寺相去五里金碧莊嚴爲長安諸寺之冠)善因寺(在咸陽縣北十五里)
(長安志唐穆宗由複道幸咸陽止於此寺)寶雲寺(在臨潼縣東南長安志寺在零口鎮東坡)
(上去縣二十六里隋開皇中置號靈巖寺唐會昌五年廢咸通六年再置名鷲嶺寺宋太平興國六)
(年改)福嚴寺(在臨潼縣東南驪山石魚巖下即石瓮寺唐開元中建宋改名長安志兩京道)
(里記曰在縣東五里南山半腹臨石甕谷因名石甕寺太平興國七年改中有玉石像幽州所進精)
(巧無比叩之如磬餘像並楊惠之塑紅樓在佛殿之西巖下臨絶壁樓有明皇題詩王維山水兩壁)
崇皇寺(在高陵縣西南唐建)棲禪寺(在鄠縣東南即姚秦之逍遥園晉書載記姚興)
(如逍遥園引諸沙門於澄元堂聽鳩摩羅什演說佛經長安志逍遥棲禪寺在縣東南三十里通志)
(寺在豐谷内姚秦所造本名草堂寺唐改今名)大定寺(在鄠縣東南雲際山一名雲際寺長)
(安志雲際山大定寺在縣東南六十里隋仁夀元年置為居賢捧日寺宋太平興國三年改)永
福寺(在藍田縣西四十里長安志在縣西南三十五里本唐神堯山莊)清源寺(在藍)
(田縣南輞谷口唐書王維傳維與弟縉皆篤志奉佛母亡表輞川第為寺國史補王維得宋之問輞)
(川别業山水勝絶今清源寺是也縣志即今鹿苑寺在縣南三十里有王右丞祠)崇法寺
(在藍田縣東南長安志即唐悟真寺在藍田縣東南二十里王順山自居易有詩述其靈異後改名)
法相寺(在涇陽縣北三十里有宋游師雄題畫碑又惠果寺在縣治西北有唐人書金剛經)
(石幢)文塔寺(在涇陽縣東南二十里塔甚高明刑部尚書李世達建)金輪寺(在三)
(原縣東北長安志在縣東北一里餘唐寶應元年置通志在縣東北二十六里)寶相寺(在盩)
(厔縣東三里祁家寨長安志在縣東一里餘唐元和中置為光耀寺宋太平興國三年改)仙遊
寺(在盩厔縣東南長安志在縣東南三十五里唐咸通七年置)靈臺寺(在渭南縣東南)
(靈臺山有七星塔)廣濟寺(在醴泉縣東北二十里有唐刻石鼔)大十方院(在長)
(安縣治北一名仁王院有唐韓擇木八分書碑)昭惠院(在高陵縣南三里有塔長安志在縣)
(東南三里唐大中間置)龍陽宫(在三原縣北有後魏正光二年石刻元末燬明洪武中復)
(建)上清太平宫(在盩厔縣東長安志在縣東三十里清平鎮本北帝宫宋建隆元年)
(置太平興國二年修改今名)重陽宫(在盩厔縣東六十里元建)迎祥觀(在長安縣)
(治東即景龍觀唐景龍中建)元都觀(在長安縣南舊崇業坊今廢長安志隋開皇二年自)
(長安故城徙通道觀於此改名元都東與大興善寺相比雍錄觀在朱雀街西第一街劉禹錫賦看)
(花詩即此處也)唐昌觀(在咸寕縣南唐建舊有玉蘂花世傳元和時有仙女降此劉禹錫元)
(白皆有詩今廢)白鹿觀(在臨潼縣西南長安志本驪山觀唐高祖武德六年幸温泉旁觀川)
(原見白鹿遂改觀名)靈泉觀(在臨潼縣南即唐之華清宫石晉天福中改名元中統中修復)
(今有東西二菴)樓觀(在盩厔縣東元和志在縣東三十七里本周康王大夫尹喜宅也穆王為)
(召幽逸之人置為道士相承至秦漢皆有道士居之晉惠帝時重置其地舊有尹先生樓因名樓觀)
(唐武德初改名宗聖觀長安志興國觀在縣東三十二里本名樓觀唐改宗聖觀宋太平興國三年)
(改今名金石文字記唐宗聖觀記夢真容碑褎封四子勅靈應頌今皆在樓觀)大化觀(在三)
(原縣東三十里内有唐乾元中御製通微道訣碑)靜明觀(在耀州東太元洞南一里即孫)
(思邈隱處有手植柏存焉亦曰昇仙臺)太乙觀(在寕陜廳北終南山炭谷口)
︹名宦︺︹漢︺汲黯(濮陽人武帝時為主爵都尉治務在無為引大體公孫宏欲誅之以事迺言上)
(曰右内史界部中多貴人宗室難治非素重臣弗能任請徙黯為右内史數歲官事不廢)兒寬
(千乘人武帝時遷左内史勸農桑緩刑罰理獄訟卑禮下士務在於得人心擇用仁厚士推情與下)
(不求名聲吏民大信愛之寬表奏開六輔渠定水令以廣溉田收租税時裁闊狹與民相假貸以故)
(租多不入後有軍發左内史以負租課殿當免民聞皆恐失之大家牛車小家擔負輸租繦屬不絶)
(課更以最)黃霸(陽夏人武帝末補左馮翊二百石卒史馮翊使領郡錢穀計簿書正以廉見稱)
雋不疑(渤海人昭帝即位爲京兆尹京師吏民敬其威信每行縣錄囚徒還其母輒問不疑)
(活幾何人即不疑多所平反母喜笑爲飲食語言異於他時或亡所出母怒爲之不食敌不疑爲吏)
(嚴而不殘)魏相(定陶人昭帝初爲茂陵令御史大夫桑宏羊客詐稱御史止傳丞不以時謁客)
(怒縛丞相收捕案致其罪論棄客市茂陵大治)胡建(河東人昭帝時爲渭城令治甚有聲上官)
(安與蓋主私夫丁外人相善外人驕恣怨故京兆尹樊福使客射殺之客藏公主廬建將吏卒圍捕)
(蓋主怒使人上書告建侵辱長公主大將軍霍光寢其奏後光病上官氏代聽事下吏捕建建自殺)
(吏民稱冤立其祠)趙廣漢(蠡吾人昭帝末遷京輔都尉守京兆尹新豐杜建爲京兆掾素)
(豪俠賓客爲姦利廣漢收案致法本始二年復爲京兆尹爲人彊力天性精於吏職尤善爲鈎距以)
(得事情郡中盜賊閭里輕俠其根株窟穴所在及吏受取請求銖兩之姦皆知之京兆政清長老傳)
(以爲自漢興以來治京兆者莫能及)尹翁歸(平陽人守右扶風選用廉平疾姦吏以爲右職)
(接待以禮好惡同之其負翁歸罰亦必行姦邪罪名縣縣有名籍盜賊發其比伍中翁歸輒召其縣)
(長吏曉告以姦黠主名教使用類推迹無有遺脱緩於小弱急於豪強京師畏其威嚴扶風大治)
蕭望之(蘭陵人宣帝時為左馮翊三年京師稱之)韓延夀(燕人宣帝時為左馮翊行)
(縣至高陵民有昆弟相與訟田延夀曰幸得備位為郡表率不能宣明教化至令民有骨肉爭訟咎)
(在馮翊當先退因入卧傳舍閉閤思過於是訟者宗族傳相責譲此兩昆弟深自悔皆自髠肉袒謝)
(願以田相移終死不敢復爭延夀乃起聽事郡中歙然莫不傳相勅厲延夀恩信周徧二十四縣莫)
(敢以詞訟自言者推其至誠吏民不忍欺紿)張敞(平陽人宣帝時守京兆尹自趙廣漢後比)
(更守尹皆不稱職長安市偷盜尤多百賈苦之敞既視事求問長安父老偷盜酋長數人皆召見責)
(問因貰其罪令致諸偷以自贖偷長願受署敞皆以為吏遣歸休置酒小偷悉來賀且飲醉偷長以)
(赭汙其衣裾吏坐里閭閱出者汙赭輒收縛之窮治所犯盡行法罰繇是枹鼓稀鳴市無偷盜敞為)
(人敏疾賞罰分明其治京兆略循趙廣漢之迹以經術自輔往往表賢顯善不純用誅罰)劉德
(楚元王元孫宣帝時每行京兆尹事多所平反)鄭宏(剛人元帝時以高第入為右扶風京師稱)
(之)薛宣(郯人咸帝初為長安令治有名後為左馮翊始高陵令楊湛櫟陽令謝游皆貪猾不)
(遜持郡短長及宣視事陰求其罪贓具得所受取移書責之皆解印綬去宣得郡中吏民罪名輒召)
(告其縣長吏使自行罰曉曰府所以不自發舉者不欲代縣治奪賢令長名也長吏莫不喜懼宣為)
(吏賞罰明用法平而必行所居皆有條教可紀多仁恕愛利吏民稱之)王尊(高陽人成帝初)
(南山羣盜傰宗等數百人為吏民害歲餘不能禽大將軍王鳳薦尊守京輔都尉行京兆尹事旬月)
(間盜賊清遷為京兆尹拊循貧弱鉏耘豪強長安大猾賈萭楊章等挟養姦宄侵漁小民更二十年)
(莫能禽討尊以法案誅吏民悦服)王章(鉅鹿人王尊免後代者不稱職章以選為京兆尹時)
(帝舅王鳳輔政章為鳳所舉非鳳專權不親附鳳會日蝕章奏封事召見言鳳不可任用成帝初納)
(章言後不忍退鳳遂為鳳所陷章為京兆二歲死不以其罪衆庶冤之)王駿(臯虞人成帝時)
(為京兆尹先是京兆有趙廣漢張敞王尊王章至駿皆有能名故京師稱曰前有趙張後有三王)
翟方進(上蔡人鴻嘉中為京兆尹搏擊豪強京師畏之)孫寶(鄢陵人成帝時為京兆尹)
(故吏侯文剛直不苟合常稱疾不肯仕寶以恩禮請文欲為布衣友文求受署為掾以立秋日署文)
(東部督郵入見勅曰今日鷹隼始擊當順天氣取姦惡掾部渠有其人乎文曰霸陵杜穉季寶曰其)
(次文曰豺狼當道不宜復問狐狸穉季聞之遂不敢犯法寶為京兆尹三歲京師稱之)原涉
(茂陵人舉能治劇為谷口令谷口聞其名不言而治)鄭衆(開封人永平中遷左馮翊政有名迹)
郅夀(西平人肅宗擢為京兆尹郡多強豪奸暴不禁聞夀為冀州刺史時無所容貸皆懷震竦)
(各相檢勅莫敢干犯夀雖威嚴而能推誠下吏皆願效死莫有欺者)王堂(郪人安帝末遷右扶)
(風帝西廵阿母王聖中常侍江京等並請屬於堂堂不為用掾史固諫之堂曰吾蒙國恩豈可為權)
(寵阿意即日遣家屬歸閉閤上病果有誣奏堂者會京等悉誅堂以守正見稱)史敞(考城人順)
(帝時為京兆尹有能名尤善條教見稱三輔)梁並(烏氏人永嘉初為左馮翊時諸羌叛並以)
(恩信招誘之於是離湳狐奴等五萬餘戸詣並降隴右復平)陳龜(泫氏人桓帝時拜京兆尹)
(時三輔強豪之族多侵枉小民龜到厲威嚴悉平理其怨屈者郡内大悦)延篤(犫人桓帝時遷)
(左馮翊又徙京兆尹其政用寬仁憂恤民黎擢用長者與參政事郡中歡愛三輔咨嗟焉先是陳留)
(邊鳳為京兆尹亦有能名郡人為之語曰先有趙張三王後有邊延二君)段熲(姑臧人桓帝時)
(為陽陵令所在能政)滕延(北海人靈帝時為京兆尹有理名)劉陶(潁陰人靈帝時為京)
(兆尹到職當出修宫錢直千萬陶既清貧而恥以錢買職稱疾不聽政帝宿重陶才原其罪)賈
琮(聊城人靈帝時為京兆尹有政理迹)楊彪(華陰人光和中為京兆尹黃門令王甫使門生)
(於郡界辜榷官財物七千餘萬彪發其姦言之司隸司隸校尉陽球因此奏誅甫天下莫不愜心)
蓋勲(敦煌人中平中為京兆尹時長安令楊黨父為中常侍恃勢貪放勲案得其贓千餘萬貴)
(戚咸為之請勲不聽具以事聞并連黨父有詔窮案成震京師)︹三國︺︹魏︺鄭渾(開封人遷)
(左馮翊時梁興等略吏民五千餘家為寇鈔渾聚吏民治城郭為守禦之備發民逐賊獲十以七賞)
(百姓大悅皆願捕賊遂斬興及其支黨後為京兆尹渾以百姓新集為制移居之法使兼複者與單)
(輕者相伍温信者與孤老者為比勤稼穡明禁令由是民安於農而盜賊止息)顔斐(濟北人黃)
(初中為京兆太守令屬縣整阡陌樹桑果是時民多無車牛斐又課民於間月取車材作車令畜猪)
(貴時賣以買牛又起文學聽吏民欲讀書者復其小摇於是風化大行豐富常為雍州十郡最)倉
慈(淮南人黃初末為長安令清約有方吏民畏而愛之)︹晉︺劉霄(太康中為京兆太守武帝)
(以其有政績賜榖千斛)張輔(西鄂人初𥙷藍田令不為豪強所屈時強弩將軍龐宗西州大)
(姓護軍趙浚宗婦族也故僮僕放縱為百姓所患輔繩之殺其二奴又奪宗田二百頃餘以給貧戶)
(一縣稱之)杜軫(成都人除池陽令為雍州十一郡最百姓生為立祠得罪者無怨言)︹南北
朝︺︹魏︺元範(明元帝子太武以長安形勝之地遷範為長安鎮都大將範謙恭惠下推心撫)
(納百姓稱之時秦土新罹寇賊流亡者相繼請崇易簡之治帝納之)元子推(景穆帝子為長)
(安鎮都大將性沈雅善於綏接秦雍之人服其威惠)陸真(代人文成時為長安鎮將雍州民夷)
(莫不震服在鎮數年甚著威稱)原思禮(樂都人文成末為雍州刺史清儉有惠政善撫恤刧)
(盜止息)李惠(安喜人為雍州刺史長於伺察吏人莫敢欺犯)元雲(文成帝弟孝文時遷)
(長安鎮都大將廉謹自修留心庶獄挫抑豪強刧盜止息)江文遥(考城人永平初為咸陽太)
(守勤於禮接終日坐廳事至者假之以恩顔屏人密問於是民所疾苦大盜姓名姦猾吏長無不知)
(悉郡中震肅治為雍州諸郡之最)崔亮(東武城人宣武時為雍州刺史城北渭水淺不通船)
(亮謂魏晉之日有橋決欲營之唯慮長柱不可得會天大雨山水暴至浮出長木數百根橋遂成立)
(百姓利之名崔公橋亮性公清敏於決斷三輔服其德政)雷紹(武川鎮人孝武時為京兆太守)
(清平理物甚得人和)唐永(平夀人正光中為北地太守賊將宿勤明達等寇郡境永擊破之善)
(馭下士人競為之用臨陣常著帛裙襦把角如意以指麾處分辭色自若在北地四年與賊數十戰)
(未嘗敗北時人語曰莫陸梁恐爾逢唐將永所營處至今猶稱唐公壘)楊儉(華陰人孝武初)
(除北雍州刺史政尚寬惠夷夏安之)韓襃(潁陽人大統中為北雍州刺史州帶北山多盜賊襃)
(密訪並豪右所為乃悉召桀黠少年素為鄉里患者署為主帥分其地界盜發不獲以故縱論於是)
(諸被署者莫不惶懼所有徒侣皆列其姓名襃取盜名簿藏之因大榜州門曰自知行盜者可急來)
(首即除其罪旬月之間諸盜咸悉首盡襃並許以自新由是羣盜屏息)︹周︺蕭圓肅(梁武)
(帝孫保定五年拜咸陽郡太守寬猛相濟甚有政績)衞文昇(洛陽人武帝時領京兆尹稱為)
(強濟)樂運(淯陽人建德二年除萬年縣丞抑挫豪右號稱強直武帝嘉之事有不便於時者令)
(巨細奏聞後超拜京兆郡丞)︹隋︺梁毗(烏氏人開皇初為大興令遷雍州贊治直道而行無)
(所迴避)長孫熾(洛陽人開皇初加諫議大夫攝長安令與大興令梁毗俱為稱職毗以嚴)
(正聞熾以寬平顯為政不同部内各化尋遷雍州贊治)房恭懿(洛陽人開皇初授新豐令)
(政為三輔最帝聞而嘉之所得賜物皆分給窮乏時雍州諸縣令每朔望朝謁帝必呼恭懿至榻前)
(訪以理人之術)敬肅(蒲坂人開皇初為安陵令有能名)劉行本(沛人文帝時為大興)
(令權貴憚其方直請託路絶法令清簡吏民懷之)高構(北海人開皇中為雍州司馬以明斷)
(見稱坐事左轉盩厔今甚有治名復拜雍州司馬)屈突蓋(徒河人文帝時為長安令以方)
(嚴顯時為語曰任食三斗艾不見屈突蓋)劉子翊(彭城人仁夀中為新豐令有能名)高
世衡(渤海人大業中為櫟陽令風教大洽獄無繫囚)︹唐︺張行成(義豐人高祖時調富)
(平主簿有能名)盧承慶(涿人太宗時歷雍州别駕弟承業繼為雍州長史有能名)劉仁
軌(尉氏人太宗以其剛正擢咸陽丞貞觀十四年校獵同州時秋斂未訖仁軌進諫璽書襃納)
劉延祐(彭城人補渭南尉有吏能治第一)李晦(河間王孝恭子以右金吾將軍檢校)
(雍州長史摧擿姦伏無留隱吏下畏之高宗將幸洛詔晦居守謂曰關中事一以屬公法令外苟可)
(以利人者行之無須以聞故晦治有異迹)郎餘慶(新樂人高宗時為萬年令道無拾遺)李
嗣真(柏人人調露中為始平令風化大行)李嶠(贊皇人高宗時遷長安尉時畿尉名文章)
(者駱賓王劉光業嶠最少與等夷)薛訥(龍門人武后時遷藍田令富人倪氏訟息錢於肅政)
(臺中丞來俊臣受賕發義倉粟數千斛償之訥曰義倉本備水旱安可絶衆人之仰私一家報上不)
(與)馮元淑(安陽人武后時歷始平令右善去惡人稱神明與奴僕日一食馬食一秣不挈)
(妻子俸餘以給貧窮或譏其近名元淑曰吾性也不為苦)李令質(中宗時為萬年令有富商)
(抵罪令質按之韋擢馳救今質不從毀於帝帝詔令質至令質奏曰擢於賊非親非故但以貨求耳)
(臣豈不懼權勢但申陛下法死不恨帝乃釋之)宋璟(南和人京兆人權梁山謀逆勅河南尹王)
(怡往按久未決乃命璟為京兆留守覆其獄初梁山詭稱婚集多假貸欲併坐貸人璟曰婚禮借索)
(大同而狂謀率然非所防億平縱數百人)裴耀卿(稷山人睿宗時為長安令舊有配戶和市)
(法百姓苦之耀卿一切令出儲蓄之家豫給其直遂純僦欺之弊開元中遷京兆尹秋雨害稼帝將)
(幸東都召問所以救人者耀卿請遣重臣分道賑給自東都益廣漕運以實關輔於是置河陰集津)
(三門倉引天下租由盟津泝河而西三年積七百萬石)強循(鳳州人仕累雍州司士參軍華)
(原無泉人畜多暍死循教人導渠水以浸田一方利之)姜晦(上邽人睿宗時為高陵令治有)
(聲遷長安令人畏愛之)韋濟(陽武人開元初擢醴泉令修飭政事有治稱遷馮翊太守)源
乾曜(臨漳人開元中帝東幸乾曜以京兆尹留守京師治尚寬簡人安之居三年政如始至仗)
(内白鷹因縱失之詔京兆督捕獲於野絓榛死吏懼得罪乾曜曰上仁明不以畜玩寘罪苟其獲戾)
(尹專之遂入自劾失旨帝不問衆服其知體而善引咎)盧奕(靈昌人天寶初為鄠令所治稱)
(最)李峴(吳王恪孫天寶時累遷京兆尹明皇歲幸温湯甸内巧供億以媚上峴獨無所獻帝)
(異之楊國忠使客擿安祿山隱事諷京兆捕其第得安岱李方來等與祿山反狀縊殺之祿山上書)
(自言帝懼變出峴為零陵太守峴為政得人心時京師米貴百姓乃相與謠曰欲粟賤追李㞾)劉
晏(南華人肅宗時為京兆尹總大體不苛號稱職)蔣沇(膠水人乾元中歷陸渾盩厔咸陽高)
(陵四縣令美政流行郭子儀軍出其縣敕麾下曰蔣沇賢令供億得蔬飯足矣毋撓其清也)魏
少游(鉅鹿人少游四為京兆雖無赫赫名然善任人緣飾規檢有足稱者)梁鎮(廣德初為)
(昭應令術士李國楨請度昭應南山作天華上宫露臺大地婆父祠並三皇道君等名為堂皇給百)
(戶掃除詔從之乃除地課工方歲饑人不堪命鎮上書切諫以為有七不可臣謹以便宜悉停帝從)
(之)李勉(鄭惠王元懿曾孫代宗時為京兆尹魚朝恩領國子監前尹黎幹諂事之須其入敕)
(吏治數百人具以餉至是吏請勉不從曰吾候太學彼當見享軍容幸過府則修具朝恩銜之亦不)
(復至太學)羅珦(會稽人代宗時遷京兆尹請減平糴半以常賦充之人賴其利)薛珏(寶鼎)
(人代宗時為昭應令人請勒石紀德珏固譲)崔縱(安平人代宗時授藍田令德化大行)柳
子華(華原人代宗時為昭應令宰相元載有别墅以奴主務自稱郎將怙勢縱暴租賦未嘗入)
(官子華收付獄劾發宿置杖殺之一邑震服)嚴郢(華陰人大歷末為京兆尹嚴明持法疾惡)
(撫窮盜賊一衰減吏官匠丁數百人號稱職)陸贄(嘉興人以書判拔萃補渭南尉德宗立遣)
(黜陟使庾何等十一人行天下贄說使者請以五術省風俗八計聽吏治三科登俊乂四賦經財實)
(六德保罷瘵五要簡官事時皆韙其言)裴佶(耀卿孫授藍田尉德宗詔發畿縣民城奉天嚴)
(郢為京兆政刻急本曹尉韋重規妻乳且疾不敢免佶請代役當時稱其義)裴向(聞喜人德)
(宗時累為櫟陽渭南令奏課皆第一)顧少連(吳人德宗時為京兆尹政尚寬簡不為灼灼名)
(先是京畿租賦薄厚不能一少連以法圴之)吳湊(濮陽人貞元中爲京兆尹京師苦宫市強)
(估取物有司阿從無敢爭湊見便殿因言中人所市不便民宜令平價和售以息衆讙又言掌閑彍)
(騎飛龍内園芙蓉園禁兵諸司襍供役手資課太繁宜有蠲省帝輒順可初府中易湊貴戚子不便)
(簿領每有疑獄時其將出則遮湊取決幸倉卒得容欺湊叩鞍一視凡指摘盡中其弊衆畏服僚吏)
(非大過不榜貴召至廷詰服原去其下傳相訓勖舉無稽事)馮伉(元城人德宗時授醴泉令)
(縣多嚚猾數犯法伉爲著諭蒙書十四篇鄉鄉授之使轉相教督)李程(襄邑恭王神符五世)
(孫德宗時調藍田尉縣有滯獄十餘年程單言輒判京兆狀最遷監察御史)王播(揚州人貞)
(元中補盩厔尉善治獄歷三原令邑中豪強犯法未嘗輒貸歲終課最憲宗時爲京兆尹時禁屯列)
(幾内者出入屬鞬佩劍姦人冒之以剽刦又勳戚家馳獵近郊播請一切呵止盜賊不能容隱皆走)
(出境)李鄘(江都人憲宗時爲京兆尹進尚書右丞元和初京師多盜賊復拜京兆鄘強直無私)
(所至稱治)楊於陵(華隂人憲宗時為京兆尹先是編民多竄北軍籍中倚以横閭里於陵請)
(限丁制減三丁者不得著籍姦人無所隱賴京兆豪右大震)柳公綽(華原人授渭南尉歲)
(歉饉其家雖給而每飯不過一器歲豐乃復或問之答曰四方病饑獨能飽乎元和中拜京兆尹方)
(赴府有神策校乘馬不避者即時榜死帝怒其專殺公綽曰此非獨試臣乃輕陛下法帝乃解以憂)
(去長慶元年復為京兆尹時幽鎮用兵補置諸將使驛係道驛馬盡乃掠奪民馬怨嗟驚擾公綽請)
(著定限以息其弊有詔中書條檢定數由是吏得紓罪)王正雅(晉陽人穆宗時京邑多盜)
(正雅為萬年令威震豪強京兆尹柳公綽言其能就賜緋魚)韓愈(南陽人長慶初為京兆尹)
(兼御史大夫六軍相戒不敢犯)劉仁師(彭城人長慶中為高陵令初涇水東行注渠居上遊)
(者壅泉而專其腴仁師請更水道使無棄流無越制新渠成民名渠曰劉公堰曰彭城仍歲旱沴而)
(渠下田獨有秋邑人享其長利)韓遼(太和初為咸陽令疏秦漢時故漕興成堰自咸陽抵潼關)
(三百里罷輓車之牛以供農耕關中賴其利)孔戡(孔子三十八世孫遷京兆尹歲旱文宗憂)
(甚戡躬祠曲江池一夕大澍)柳仲郢(公綽子會昌中為京兆尹置權量於東西市使貿易)
(用之禁私制者北司吏入粟違約仲郢殺而尸之自是人無敢犯政號嚴明禁軍校劉詡毆其母仲)
(郢不待奏即捕取之死杖下後為河南尹以寬惠為政或言不類京兆時答曰輦轂之下先彈壓郡)
(邑之治本惠養烏可類乎)薛元賞(會昌中拜京兆尹都市多俠少年以黛墨鑱膚夸詭力剽)
(敚坊閭元賞到府三日收惡少杖死三十餘輩陳諸市餘黨懼爭以火滅其文元賞長吏事能推言)
(時弊件白之禁屯怙勢擾府縣元賞數與爭不少縱由是軍暴折戢百姓賴安)温璋(祁人懿宗)
(時歷京兆尹璋素強幹鋤宿弊豪右慴服)李知柔(惠宣太子曾孫擢京兆尹始鄭白渠梗塞)
(民不得歲知柔調三輔治復舊道灌浸如約遂無旱虞民詣闕請立石知柔固讓得止)林慎
思(莆田人為萬年令黃巢宼長安迫以偽祿不屈罵賊死)︹宋︺陳省華(閬中人太祖時)
(為櫟陽令縣之鄭白渠為鄰邑強族所據省華盡去壅遏水利均及民皆賴之)崔翰(萬年人太)
(祖時為感德軍節度使時盜賊充斥翰誘其渠魁誡以禍福羣盜感悟散歸南畝境内肅然)劉
湜(彭城人知耀州富平有盜掠人子女者既就擒陽死伺問逸去捕得復陽死守者以報湜趣焚)
(其屍)裴莊(閬中人太平興國中為高陵主簿本府召權司理椽轉運使雷德驤以威望自任嘗)
(巡按至境官屬皆出迎候莊獨視事本局徐謁道周德&KR0750;稱其有守)馬元方(鄄城人淳化中)
(知萬年縣諸將討李繼遷關輔轉餉踰瀚海多失亡獨元方所部全十九)楊覃(浙人田重進為)
(永興節度選覃同判軍府事重進不法覃事多抗執表求徙任不許就轉都官員外郎)楊齊
賢(冤句人至道中知永興軍時閤門祗候趙贊以言事得幸提點關中芻糧所為多豪横齊賢論)
(列其罪卒抵於法)李迪(濮人真宗時知永興軍城中多無賴子弟喜犯法迪奏取其甚者部)
(送闕下)張詠(鄄城人咸平中知永興軍有父老訴牛舌為人所割詠詰之爾於鄰仵誰氏最)
(隙曰有甲氏嘗貸粟於某家不遂構怨之深詠遽遣去戒云至家徑解其牛賣之父老如教翼日有)
(百姓訴殺牛者詠謂之曰爾割某氏牛舌以償貸粟之怨而反致訟耶其人遂伏罪)陳若拙
(盧龍人真宗時知永興軍府時鄰郡歲饑前政拒其市糴若拙至則許貿易民賴以濟)向敏
中(開封人景德初知永興軍真宗幸澶淵賜敏中密詔盡付西鄙許便宜從事敏中得詔藏之視)
(政如常日會大儺有告禁卒欲倚儺為亂者敏中密使麾兵被甲伏廡下幕中明日盡召賓僚兵官)
(置酒縱閱無一人豫知者命儺入先馳騁於中門外後召至階敏中振袂一揮伏出盡擒之果各懷)
(短刃即席斬焉既屏其尸張樂宴飲坐客皆股慄邊藩遂安)周起(鄒平人真宗時知永興軍)
(所至有風烈)陳堯佐(省華子仁宗時知永興軍初章獻太后遣宦官起浮圖京兆城中前)
(守姜遵盡毀古碑碣充甎甓用堯佐奏唐賢臣墓石今十亡七八其未毁者願勒州縣完護之)陳
堯咨(堯佐弟知永興軍長安地斥鹵無甘泉堯咨疏龍首渠注城中民利之)張龜年
(知富平縣明通初詔增秋再任以其治行風告天下)杜衍(山陰人仁宗時知永興軍民有晝亡)
(其妻者為設方略捕立得殺人賊發所瘞屍並得賊殺他婦人屍二寶元二年復知永興軍時方用)
(軍民苦調發衍區處計畫量道里遠近寬其期會民得次第輸官比他州費省過半)范雍(河南)
(人仁宗時知永興軍完永興城或言非便詔止其役雍匿詔而趣成之明年賊至邠岐之間皆恐而)
(永興獨安)晏殊(臨川人仁宗時知永興軍性剛簡奉養清儉吏民畏之)趙師民(臨淄)
(人仁宗時知耀州勤於吏治政有惠愛後又奏蠲陜西旱租)鄭戩(吳縣人仁宗時知永興軍)
(建言軍行所須願下有司相緩急析為三等非急罷去先是衙吏輸木京師浮渭泛河多漂沒至則)
(斥不中程往往破家不能償戩奏歲減二十餘萬又奏罷括糴以勸民積粟長安故都多豪惡戩治)
(之䴡人皆愓息)李諮(新喻人仁宗時知永興軍衣冠子弟恃廕無賴者悉杖之境内肅然)文
彥博(介休人仁宗時知永興軍起居舍人母湜鄠人也建言廢鐵錢朝廷雖不從其鄉人多知)
(之爭以鐵錢買物賣者不肯受長安為之閉肆寮屬請禁之彦博曰如此是愈使擾也乃召絲絹行)
(人出其家縑數百匹使賣之日納其直悉以鐡錢於是衆知鐵錢不廢市肆復安英宗初復判軍事)
种世衡(洛陽人仁宗時知涇陽縣里胥以姦利事敗法當徙遁去比郊赦輒出世衡曰送府)
(則會赦杖其脊而請罪於府知府李諮奏釋之)吳遵路(丹陽人知永興軍被病猶決事不輟)
(及卒仁宗聞而悼之)侯可(華陰人韓琦薦知涇陽說渭源羌首輸地八千頃因城熟羊以撫之)
(調華原主簿富人有不占田籍而質人田至萬畝歲責其租可馳至富家發櫝出劵歸其主郡吏趙)
(至誠持守以下短長可暴其罪言於大府誅之)王獵(長垣人慶歷中范仲淹薦為藍田主簿府)
(使之掌學諸生犯法者獵自責數以為教之不至屏出之府帥意其私捕生下獄獵前白曰此年少)
(不率教耳致於理不足以益美化恐適貽士類辱帥悟即釋生而待獵加敬)葉清臣(長洲)
(人仁宗時知永興軍浚三白渠灌田踰六千頃)劉敞(新喻人仁宗時知永興軍大姓范偉為姦)
(利冒同姓戶籍五十年持府縣長短數犯法敞窮治其事偉伏罪)程顥(河南人仁宗時調鄠)
(縣主簿民有借兄宅居者發地得瘞錢兄之子訴曰父所藏顥問幾何年曰四十年彼借居幾時曰)
(二十年矣遣吏取十千視之謂訴者曰今官所鑄錢不過五六年即遍天下此皆未藏前數十年所)
(鑄何也其人不能答)鮮于侁(閬州人英宗時從何郯辟僉書永興軍判官萬年令不任職繫)
(囚累百府使往治數日空其獄)曾公亮(晉江人熙寕中判永興軍先是慶年叛既伏誅而餘)
(黨越佚自陜以西皆警備閱義勇益邊兵移内地租賦人情騷然公亮一鎮以靜次第奏罷之專務)
(裁抑冗費長安豪喜造飛語聲言營卒怨減削謀以上元夜結外兵為亂邦人大恐或勸母出遊公)
(亮不為動張燈縱觀與賓佐竟夕乃歸)司馬光(夏縣人熙寕中知永興軍宣撫使下令分)
(義勇成邊選諸將驍勇士募市井少年為竒兵調民造乾糒悉修城池樓櫓關輔騷然光極言公私)
(困敝不可舉事京兆一路皆内郡繕治非急宣撫之令皆未敢從若乏軍興臣請任其責於是一路)
(獨得免)王舉元(真定人神宗時知永興軍夏人以兵屯境上舉元以千騎拒之扼其要害)
(長安遣從事來會兵涇原時大將竇舜卿銳意請行舉元止之曰不過三日虜去矣至期夏人果退)
吳中復(永興人神宗時知永興軍河北行青苗法使者至將先下州縣中復檄之曰斂散自)
(有期今先事擾之何也拒不聽且以報安撫司韓琦方疏諫青苗錄其語以上關内大旱民多流亡)
(中復請加賑䘏執政惡之遣使往視謂為不實削一階)李周(馮翊人神宗時調長安尉歲饑)
(官為粥以食餓者民坌集不可禁縣以屬周周設陛枑間老少男女無一亂者都巡檢趙瑜詰盜南)
(山諸尉皆屬焉瑜悍急多行無禮獨於周不敢肆)朱光庭(偃師人擢第調萬年主簿數攝)
(邑人以明鏡稱之)畢仲游(雲中人哲宗時知耀州歲大旱仲游先民之未饑揭諭境内日)
(郡賑施與平糴若干萬石虚張其數富室知有備亦相勸發廩凡民就食者十七萬九千口無一人)
(去其鄉)劉絢(常山人元祐初韓維薦其經明行修為京兆府教授)鄭驤(玉山人徽宗時)
(擢京兆府等路提舉常平驤按格爲常平總目十卷頒之所部時陜右大稔驤奏乞以所部本息乘)
(時廣糴得米六十萬斛)賈炎(獲鹿人政和中知永興軍陜西行鐵錢久幣益輕蔡京設法盡)
(斂之更鑄夾錫錢幣稍重京去相轉運使李譓陳敦復見所斂已多遂請罷鑄鐵錢復行其輕如初)
(自關以西皆罷市民不聊生炎獨一切弛禁聽從其便)徐處仁(穀熟人徽宗時知永興軍)
(童貫使陜西欲平物價處仁曰此令一傳則商賈不行而積藏者弗出名爲平價適以增之轉運使)
(阿貫意劾其格德音倡議論詔處仁赴闕)單煦(平原人爲清平軍使有二盜殺人捕治不承煦)
(縱之食甲食之既乙不下咽執而訊之果殺人者)唐重(彭山人高宗初知京兆府兼經略制)
(置使六上疏以車駕幸關中爲請并條奏關中防河事宜又乞選宗親充京兆牧或置元帥府令總)
(管秦蜀十道兵馬以便宜從事俱不報金將羅索渡河陷韓城時京兆餘兵皆調赴行在重度勢不)
(可支以書别其父克臣克臣報曰汝能以身殉國含笑入地矣及金兵圍城城中兵不滿千外援不)
(至經制副使傅亮以精銳數百奪門出降城陷重以親兵百人血戰中流矢死贈資政殿學士謚恭)
(愍羅索舊作婁宿今改)郭忠孝(河南人為永興軍路提點刑獄金兵再至京師大軍盡出)
(函谷忠孝獨以蒲解軍三千至猗氏遇金兵破之踰絳州破太平砦斬首數百級攻平陽入其郭及)
(金兵圍永興兵寡或勸忠孝以監司出巡可以免禍忠孝不答與經略唐重分城而守敵攻陷城東)
(南隅忠孝與重及副管楊宗閔轉運副使桑景詢判官曾謂經略主管機宜文字王尚提舉兵馬程)
(迪俱死之贈大中大夫)程迪(開封人金兵迫近唐重以迪提舉永興路軍馬措置民兵金兵)
(四面急攻迪率諸司及統制偏禆以下東鄉會盟誓不與敵俱生城破率其徒行徇於衆憤怒大呼)
(口流血士皆感奮多所斬殺迪冐飛矢持短兵接戰數十合身被創幾徧絶而復蘇猶厲聲叱戰不)
(巳遂死之麾下士舁至空室中比屋皆燼室獨不火及歛容色如生詔贈明州觀察使諡忠愍)︹金︺
宋九嘉(夏津人宣宗時歷藍田高陵令咸以能稱)李獻甫(河中人正大中辟長安令)
(京兆行臺所在供費甚繁獻甫處之常若有餘縣民賴之以安)馬百祿(三河人明昌初遷耀)
(州刺史吏民畏愛提刑司狀聞授韓王傅)師夔(哀宗時為興平令時辟舉法行與咸寕令張天)
(綱臨潼令武天禎三原令蕭邦傑藍田令張德宜皆清慎才敏極一時之選)王浩(哀宗時辟)
(涇陽令廉白為關輔第一時西臺檄州縣增植棗果督責嚴急民甚被擾浩獨無所問主司將坐之)
(浩曰是縣所植已滿其數若欲增植必盜他人所有取彼置此未見其利浩所在有善政於民絲毫)
(無所犯秦人為立生祠)︹元︺許衡(河内人世祖出王秦中思所以化秦人召衡為京兆提學)
(秦人新脱於兵欲學無師聞衡來人人莫不喜幸來學郡縣皆建學校民大化之)馬亨(南和)
(人世祖征雲南留亨為京兆榷課所長官京兆藩邸分地也亨以寬簡治之不事掊克凡五年民安)
(而課裕)趙炳(灤陽人至元九年授京兆路總管兼府尹皇子安西王開府於秦詔治宫室悉)
(聽炳裁製王府吏卒横暴擾民者即建白繩以法王命之曰後有犯者勿復啟請若自處之目是豪)
(猾斂戢民頼以安)張雄飛(臨沂人至元中同知京兆總管府事宗室公主有家奴逃渭南)
(民間為贅婿主適過臨潼識之捕其奴與妻及妻之父母皆械繫之盡没其家貲雄飛與主爭辨主)
(不得已以奴妻及妻之父母家皆還之惟挾其奴而去)趙世延(雍古族人大德十年除安)
(西路總管安西故京兆省臺所冶號稱會府前政壅滯者三千牘世延既至不三月剖決殆盡陜民)
(饑省臺議請於朝賑之世延曰救荒如救火願先發廪以賑朝廷設不允世延當傾家財若身以償)
(省臺從之所活者衆)王琚(鄒平人大德中為涇陽令疏涇渠起涇陽歷三原高陵櫟陽至大初)
(遷西臺御史建言於豐利渠上更開石渠民賴其利)朱春(至正末為三原尹明兵克奉元春與)
(其妻俱投崖死)︹明︺魏必興(濠梁人洪武初知耀州凡州治學舍與里甲徭賦驛傳諸務皆)
(必興所創定)李叔正(靖安人洪武初為渭南丞同州蒲城人爭地界累年不決行省以委)
(叔正單騎至其處剖數語立決渭南歲輸糧二萬豪右與猾吏為姦田無定額叔正履畝丈量立法)
(精明諸弊盡剔)濮英(廬州人洪武中為西安衞指揮太祖選陜西都司衞所卒備邊惟英所練)
(稱勁旅)茅大芳(泰興人洪武中為秦府右長史輔導盡職)許訢(開封人洪武中知鄠)
(縣莅政勤撫民有恩意)閻暠(洪武中知長安縣時關中貧瘠暠慨然以安養生息為已任化)
(洽境内帝嘉其績襃賚甚厚)羅以禮(桂陽人宣德中知西安府所至有惠愛)王瑩
(鄞人正統中知西安府以政績著)余子俊(青神人天順中知西安府歲饑發廪十萬石賑)
(貸區畫以償官不損而民濟成化初所司上治行當旌者知府凡十人子俊為首就擢參政)李
文祥(麻城人宏治初以進士上封事謫授咸寕縣丞既至官上官有欲門見之者文祥却立曰)
(庭參禮也此非其所其自守如此)暢亨(河津人宏治初由御史謫知涇陽縣未期年邑大治)
(增開涇水渠民賴之)嚴永濬(華容人宏治中知西安府性剛正為治務去民瘼嘗構書院簡)
(諸生肄業吕柟康海馬汝驥王九思諸人皆出其中)劉麟(上元人宏治中知西安府為政清簡)
(時陳夀為巡撫何亮知咸寕與麟號為三廉)何亮(登州衞人宏治中知咸寕縣秦俗婚姻尚)
(財亮諭以禮士貧弗能娶者與之娶民貧弗能葬者與之葬)程啟充(嘉定州人正德初知)
(三原縣妖人李午以左道惑衆啟充逐其黨境内肅清)王秀(萊陽人正德中知長安縣至即)
(延見父老問民疾苦禁吏役出入豪右不敢私謁先是賦税多逋秀為著令無敢後者有檄增甘肅)
(糧千石力請而止)王科(涉縣人嘉靖初知藍田縣城隘且無水科導西山水入城拓而廣之)
(遂為望邑毁境内之淫祠以其材葺學宫及先賢祠宇)馬珮(德州人嘉靖中知咸寕縣省里)
(甲清賦税抑強扶弱考績為天下最)李希雒(太原人嘉靖中知渭南縣關中地震渭南尤甚)
(希雒省刑罰蠲逋賦築城葺舍民不知疲)曹璜(益都人萬歷中知西安府商洛藍田間産葛民)
(不知治璜為求漢中治葛者教之礦税病民力為調劑民賴之)尹伸(宜賓人萬歷中知西安府)
(公廉強直不事媕阿)劉兑(歙縣人萬歷中知富平縣廣開渠道為邑永利)滿朝薦(麻陽)
(人萬歷中知咸寕縣有廉能聲税監中官梁永縱其下劫諸生槖朝薦捕治之永遣人蠱巡按御史)
(余懋衡事覺朝薦捕獲其人永率衆擐甲入縣庭吏卒早為備無所掠而去城中數夜驚言永反朝)
(薦操之急永使使入都訟朝薦逮下詔獄久之始釋)王正志(祥符人萬歷中知富平縣中使)
(梁永趙欽肆虐正志捕其黨李英杖殺之因極論二人不法帝怒逮正志繫詔獄四年瘐死)袁
化中(武定人萬歷中知涇陽縣有善政)劉璞(莒州人萬歷中知鄠縣回賊倡亂盩厔白)
(龍溝與鄠龐家村聲勢相應璞申嚴保伍選壯丁每月三日教習餘日歸農立社學教民子弟社倉)
(原額五千六百石有奇璞經畫畢備)史邦直(樂陵人萬歷中為西安同知回賊亂衆議主戰)
(邦直堅持不可身率兩騎馳諭之皆感泣降伏殲其渠魁餘黨悉散)路振飛(曲周人天啟中)
(知涇陽縣大吏諂魏忠賢將建祠涇陽振飛執不從邑人張問達忤奄誣坐追贓十萬振飛緩其事)
(奄敗事乃解流賊入境振飛力擊却之)史可法(大興人崇禎初為西安推官賑荒恤民戢)
(姦弭盜能聲大著)陳其赤(崇仁人崇禎中知西安府有吏能)章尚絅(會稽人崇)
(禎末為秦府長史闖賊陷西安尚絅投印井中趨王府端禮門再拜自縊死贈按察副使時有秦藩)
(衞旗官徐應魁從王嗣出走王嗣為賊所殺應魁絶粒死賊踞王府有吏邱從周大罵曰若一小民)
(僭妄若此何能久耶賊怒殺之)吳從義(山陰人崇禎末知長安縣值兵荒後多方賑恤督師)
(孫傳庭駐西安征求百出從義不憚強禦並令豪族均輸民力稍寬及城陷望闕再拜投井死贈按)
(察僉事指揮崔爾達亦投井死)楊暄(高平人崇禎末知渭南縣歲凶畢力拯救緝姦人斃杖下)
(民稍獲安李自成抵渭南暄已擢兵部主事未行與學官蔡某同守城城陷暄被縛索印不予詬罵)
(死蔡亦死之)
︹本朝︺惠應詔(永平人順治初以副將管西安城守事西安洊遭寇亂軍實皆虚應詔視事漸)
(次完具流賊所掠子女流離道路收問鄉貫移郡縣使各歸故里賀珍餘黨復圍西安應詔悉力固)
(守擊賊城下大敗之遂遁去)李溥(鄢陵人順治中知三原縣時流賊初平餘黨未殄溥繕城)
(陴練鄉勇捍禦甚備九年春賊破縣西王堡據嵯峨山溥率兵搗其巢盡殲之邑賴以安)邵伯
蔭(閩縣人順治中知高陵縣性精察姦蠧無所隱奉檄勘田悉蠲浮額嘗兼攝渭南藍田二縣皆)
(有惠政)鄭崑璧(文水人順治中知富平縣疏漆沮諸水溉田多善政)駱鍾麟(臨安)
(人順治中知盩厔縣時李中孚講學里中鍾麟尊以師禮人益知向學康熙元年夏大雨渭水南溢)
(將及城鍾麟率僚屬跪雨中哀禱尋雨止水亦退)茹珍(山陰人康熙初吳三桂叛以幹略擢)
(西安通判值官兵會於西安芻稾不給諸司憂慮珍與諸將期三日馳赴各州縣遍召富室諭以)
(國恩當報宜先輸草束以佐軍約倍還其直皆踴躍應命於是芻茭山積初隴渭間久當賊衝堡民)
(多受迫脅或疑其款賊欲屠之以珍言獲免審理逃人多所平反以疾歸)黃家鼎(穎上人康)
(熙初知咸寕縣廉儉有惠政擢兵部主事士民請留復任以勞瘁卒于官)陳瑹(蘄水人康熙中)
(知臨潼縣值軍興徵符四出瑹不事敲撲而事辦官兵駐西郊瑹布衣徒步手挈壺簞犒之民聞之)
(芻茭器具無不立應擢耀州知州)郭傳芳(大同威遠衞人初授咸寕縣丞攝長安篆有聲)
(遷富平知縣吳三桂叛涼寇竊發傳芳偵賊將入境乘昏霧搗其巢斬獲有功時軍需旁午傳芳轉)
(輸有法民不告勞)張發辰(杞縣人康熙中知臨潼縣聽斷明決禁革苛斂時軍興往來輓)
(運年未老而鬚髮頓白遷去後念民有舊欠濱河地税為捐貸以清之)林世榕(海陽人康)
(熙中知藍田縣時民多失業世榕招集流亡散給牛種由是農務大興田野多闢讞獄多所全宥去)
(官日槖中惟圖書而已)俞漣(蕭山人知三原縣歲祲煮粥給貧全活甚衆招徠流民數千戶)
(巡行勸墾不辭勞瘁卒於官)陳明經(綏陽人康熙中知咸寕縣歲饑賑濟有方民無失所)
(大蝗齋戒至田所祭之蝗遂去秦中久經兵燹郡邑冊籍無徵明經履畝勘實一清諸弊)周宣
暘(鄖西人康熙中知臨潼縣大盜王金山嘯聚驪山又渭北布袋賊出没櫟陽勢甚熾宣暘以計)
(擒誅之民賴以安)蔣陳錫(常熟人康熙中知富平縣甫至值關輔大饑流移載道陳錫立)
(出貲煮粥以食飢者全活無算復收瘞道殣以縣境水利久廢躬行阡陌疏故玉帶直城文昌諸渠)
(咸獲灌溉之利)趙于京(歷城人康熙中知臨潼縣親履隴畝勸課農桑催科不役吏胥惟用)
(滚單訟庭清簡獄無罪囚力行保甲之法修臨潼縣志去任日士民涕泣追送數十里外有趙青天)
(之稱乾隆十二年入祀名宦祠)左觀瀾(永新人乾隆中知安定縣嘉慶三年署寕陜通判教)
(匪竄入時無城隍可守有說以避賊者觀瀾不可晝夜修輯輒以短木補其隙缺已而賊大至用大)
(礮擊之礮裂被擊死而賊亦他竄子承廕亦隨營堵禦五年遇賊於夾嶺死之事聞)
(賜世襲雲騎尉同時有知醴泉縣陸維基縣丞葉槐均随營遇賊死署寕陜鎮總兵甘肅韓自昌禦)
(賊于洋縣之月亮坪陣亡左營守備河曲秦繼昌亦死之)楊之震(平利人由行伍任江口營)
(參將嘉慶十一年署寕陜鎮總兵新兵陳先倫等叛與關口營遊擊寕夏羅全亮同遇害事)
(聞賜卹)
前總纂官(臣)丁善慶恭纂輯
提調官(臣)許應藻恭覆輯
校對官(臣)顔以燠恭校
大清一統志
西安府五
︹人物︺︹秦︺王翦(頻陽東鄉人少好兵事秦始皇將兵夷六國為宿將始皇師之)︹漢︺魏尚
(槐里人孝文時為雲中守軍市租盡以給士卒出私養錢五日一殺牛以饗賓客舍人軍吏匈奴遠)
(避不近雲中塞)車千秋(本姓田氏其先齊諸田徙長陵為高寢郎會衛太子為江充所譖敗)
(千秋訟太子冤帝感悟拜為大鴻臚數月遂為丞相封富民侯千秋謹厚有重德昭帝時以年老朝)
(見得乘小車入宫殿中因號曰車丞相按西安為漢唐建都之地士大夫之宦居長安者似不必)
(概行收入人物傳内如社延年已載河南南陽府人物韋元成已載山東兖州府人物鄭崇已載萊)
(州府人物顏師古顔真卿顔杲卿顔泉明已載沂州府人物故於卷内悉為剛除以省重複其各本)
(貫未經載入者則仍依原本謹附識於此)趙食其(祋祤人武帝時以主爵都尉從衛青有功)
(元狩三年賜爵關内侯)蘇武(杜陵人父建以校尉從大將軍衛青擊匈奴封平陵侯武少以)
(父任為郎天漢元年以中郎將使匈奴單于欲降之武不屈廼幽武置大窖中絶不飲食武齧雪與)
(旃毛并咽之又徙北海上無人處使牧羝廪食不至掘野鼠去&KR0708;實而食之杖漢節牧羊卧起操持)
(節旄盡落留匈奴凡十九歲昭帝始元六年始還拜典屬國宣帝立賜爵關内侯圖畫麒麟閣)張
安世(杜陵人父湯為御史大夫安世以父任為郎武帝竒其才擢為尚書令昭帝即位封富平)
(侯與大將軍霍光尊立宣帝光薨拜大司馬車騎將軍領尚書事以謹慎周密自著每定大政自朝)
(廷大臣莫知其與議匿名迹遠權勢天子内親安世心密於光焉薨諡曰敬侯子延壽嗣侯自以身)
(無功德數上書讓減戶邑延夀子勃元帝初舉大官獻丞陳湯湯立功西域世以勃為知人勃子臨)
(亦謙讓每登閣殿常嘆曰桑霍為我戒豈不厚哉自宣元以來為侍中中常侍諸曹散騎列校尉者)
(十餘人功臣之世惟金氏張氏親貴比於外戚)張千秋(安世長子與霍光子禹俱為中郎將)
(將兵隨度遼將軍范明友擊烏桓還光問戰鬭方略山川形勢千秋口對兵事畫地成圖無所忘失)
(光復問禹禹不能記光由是賢千秋嘆曰霍氏世衰張氏興矣)徐福(茂陵人初霍氏奢侈福上)
(疏言宜以時抑制無使至亡書三上輒報聞其後霍氏誅滅告霍氏者皆封人為福上書論功為曲)
(突徙薪之喻帝賜福帛十疋後以為郎)馮野王(父奉世本潞人徙杜陵野王元帝時為隴)
(西太守以治行高為左馮翊池陽令並素行貪汚野王部督郵掾祋祤趙都案驗得其罪收捕並不)
(首吏都格殺並家上書陳冤事下廷尉都詣吏自殺以明野王京師稱其威信遷大鴻臚尚書選第)
(中二千石野王行能第一帝以後宫親屬不用然甚見器重有名當世弟逡舉茂材為美陽令歷清)
(河都尉言河隄方略遷隴西大守治行廉平逡弟立通春秋成帝時為五原太守徙西河上郡居職)
(略興野王相似遷東海太原更歷五郡所居有迹弟參為黃門給事中宿衛十餘年以嚴見憚不得)
(親近侍帷幄綏和中封宜鄉侯哀帝即位傅太后追怨參姊中山太后陷以罪參自殺衆莫不憐之)
蕭育(父望之本蘭陵人徙杜陵育以父任為太子庶子元帝時為茂陵令召拜司隷校尉復為)
(中郎將使匈奴鄠名賊梁子政久不伏辜育為右扶風數月盡誅子政等哀帝時拜南郡太守復為)
(執金吾育為人嚴猛尚威居官數免稀遷弟咸舉茂枋好畤令歷張掖宏農河東太守所居有迹官)
(至大司農弟由治郡有聲官至中散大夫)張山拊(平陵人事小夏侯建受尚書為博士論石)
(渠官至少府)鄭寬中(平陵人受尚書於同縣張山拊有雋材以博士授太子尚書成帝即)
(位賜爵關内侯遷光禄大夫領尚書事)谷永(長安人博學經書建昭中為太常丞數上疏言)
(得失其於天官京氏易最密故善言災異前後所上四十餘事累遷光禄大夫終大司農)鄭子
眞(谷口人修身自保成帝時元舅大將軍王鳳以禮聘之不詘名震京師三輔決錄子真名樸)
安邱望之(長陵人恬靜不求進宦時號曰安邱文人成帝聞欲見辭不肯著老子章句)
許商(長安人從周堪受尚書善為算著五行論歷四至九卿門人知名者甚衆)班伯(其先)
(居樓煩後占數長安少受詩於師丹誦說有法拜中常侍又受尚書論語於鄭寬中張禹志氣慷慨)
(數使匈奴出為定襄太守郡中稱神明卒官水衡都尉弟斿博學有俊材為諫大夫右曹中郎將與)
(劉向校秘書帝器其能斿弟穉少為黃門郎中常侍方直自持王莽秉政以延陵園郎食故禄終身)
朱博(杜陵人以太常掾察廉𥙷安陵丞成帝時為櫟陽令徙雲陽平陵以高第入為長安令京)
(師治理遷冀州刺史州郡畏博威嚴徙并州遷琅邪太守視事數年大改其俗入為左馮翊少愛利)
(敢誅殺下吏盡力哀帝時為大司空復拜御史大夫代孔光為丞相封陽鄉侯後坐事自殺)李
尋(平陵人治尚書與鄭寬中同師張山拊獨好洪範災異又學天文月令陰陽哀帝初待詔黃門)
(常極言災異為母后與政亂朝又言宜少抑外親大臣遷黃門侍郎拜騎都尉)平當(祖父自下)
(邑徙平陵成帝時以明經為博士給事中每有災異輒傅經術言得失使行流民幽州所過見稱後)
(以明禹貢為騎都尉領河隄哀帝即位徵為光禄大夫至丞相明年欲封當當病篤或謂當強起受)
(侯印為子孫計當曰吾已負素餐之責今不起者所以為子孫也子晏以明經歷位大司徒封防鄉)
(侯漢世唯韋平父子至宰相)王嘉(平陵人以明經射策甲科為郎鴻嘉中舉敦朴能直言召)
(見宣室對政事得失超遷大中大夫建平三年代平當為丞相封新甫侯嘉為人剛直嚴毅有威重)
(哀帝時封董賢等嘉切諫不聽後董賢益封嘉封還詔書因奏封事諫上及太后詔詣廷尉不食嘔)
(血死元始四年追諡忠侯)馮商(陽陵人治易事五鹿充宗後事劉向以能屬文待詔金馬門受)
(詔續太史公書七篇)何並(祖父自平輿徙平陵大司空何武舉為長陵令道不拾遺遷隴西太)
(守徙潁川郡中清靜名次黃霸)云敞(平陵人師事同縣吳章章治尚書為博士王莽秉政長子)
(宇與章謀夜以血塗莽第門若鬼神之戒冀以懼莽事覺章坐腰斬弟子千餘人皆禁錮不得仕敞)
(時為大司徒掾自劾吳章弟子收章屍葬之)蔣詡(杜陵人為兖州刺史以廉直得名王莽居)
(攝以病免官歸鄉里卧不出戶卒於家)宋宏(長安人父尚成帝時至少府哀帝立以不附董)
(賢抵罪宏少而温順哀平間作侍中赤眉入長安遣使徵宏逼迫不得己至渭橋投水家人救出因)
(佯死獲免光武初累遷大司空封宣平侯所得租俸分贍九族家無資産以清行稱所進賢士馮翊)
(桓梁等三十餘人或相及為公卿者威容德器羣臣莫及)竇融(平陵人更始時趙萌薦為鉅鹿)
(太守融見東方尚擾而祖父累世在河西知其土俗謂兄弟曰天下安危未可知河西殷富帶河為)
(固張掖屬國精兵萬騎一旦緩急足以自守此遺種處也乃辭鉅鹿得為張掖屬國都尉既到撫結)
(雄傑懷輯羌虜河西翕然歸之及更始敗酒泉太守梁統等推融行河西五部大將軍事聞光武即)
(位遂決策歸漢授涼州牧從破隗囂封安豐侯拜冀州牧又遷大司空弟友亦封顯親侯子穆等皆)
(尚公主於親戚功臣中莫輿為比卒諡曰戴)景丹(櫟陽人更始立為上谷長史與耿弇寇恂)
(將兵歸世祖拜偏將軍從擊王郎大破之世祖即位拜驃騎大將軍封櫟陽侯)萬修(茂陵人更)
(始時為信都令與太守任光都尉李忠共城守迎世祖拜為偏將軍及破邯鄲拜右將軍從平河北)
(拜槐里侯)耿弇(茂陵人上谷太守况之子少好學習騎射年二十一奉奏詣更始會王郎起兵)
(邯鄲道聞光武在盧奴乃馳北上謁因歸說况使寇恂東約彭寵發突騎及漁陽兵合軍而南擊斬)
(王郎將校四百餘級定涿郡中山鉅鹿清河河間二十二縣遂從光武拔邯鄲與吴漢擊破銅馬赤)
(眉諸賊光武即位拜建威大將軍封好畤侯遂定彭寵於漁陽還收富平獲索東攻張步平齊地光)
(武謂弇曰將軍前在南陽建此大策常以為落落難合有志者事竟成也弇凡平郡四十六屠城三)
(百未嘗挫折卒諡曰愍子忠以騎都尉擊匈奴於天山有功)耿舒(弇弟光武初為復胡將軍)
(擊彭寵有功封牟平侯)馬援(茂陵人援三兄況余員並有才能為二千石援少有大志嘗受)
(齊詩意不能守章句乃辭況欲就邊郡况曰汝大才當晚成王莽敗避地涼州建武四年隗囂使援)
(奉書詣洛陽見光武遂歸漢光武西征囂援於帝前聚米為山谷指畫形勢開示衆軍所從道徑遂)
(進軍大破囂衆拜隴西太守視事六年隴右清靜徵入為虎賁中郎將交阯女子徵側徵貳反拜援)
(伏波將軍討平其地封新息侯後討武陵五溪蠻病卒梁松因事陷之詔收侯印綬建初三年追諡)
(忠成)郭伋(茂陵人少有志行哀平間為漁陽都尉王莽時為并州牧更始徵拜左馮翊世祖即)
(位拜雍州牧再轉尚書令數納忠諫爭歷漁陽潁川太守盜賊消散威信著聞調并州牧過京師謝)
(恩言選𥙷衆職當簡天下賢俊不宜專用南陽人帝納之入州界所過問民疾苦聘求耆德與參政)
(事朝廷多舉伋可為大司空帝以并部尚有盧芳之警且匈奴未安欲使久於其事故不召以老病)
(乞骸骨徵為太中大夫賜宅一區及帷帳錢榖以充其家伋輒散與宗親九族無所遺餘)蘇竟
(平陵人平帝時以明經為博士講書祭酒善圖緯能通百家言建武五年拜侍中病免初延岑護軍)
(鄧仲況擁兵據南陽陰縣為寇劉龔為其謀主竟以書曉之仲况與龔遂降竟終不伐其功)申
屠剛(茂陵人性剛直嘗慕史鰌汲黯之為人王莽時避地河西轉入巴蜀建武七年徵拜侍御)
(史遷尚書令光武嘗欲出游剛諫不見聽遂以頭軔乘輿輪帝遂為止以數切諫失旨出為平隂令)
(復拜太中大夫)王丹(下邽人王莽時連徵不至隱居養志好施周急每歲農時輒載酒肴於田)
(間侯勤者而勞之惰者皆自厲邑聚相率以致殷富其輕點游蕩廢業者曉其父兄使黜責之殁則)
(賻給親自將護有遭喪憂者輒待丹為辦行之十餘年其化大洽風俗以篤前將軍鄧禹征關中軍)
(乏糧丹率宗族上麥二千斛禹表丹領左馮翊後徵為太子太傅)張湛(平陵人矜嚴好禮動)
(止有則建武初為左馮翊在郡修典禮設條教政化大行五年拜光禄勲光武臨朝或有惰容湛輒)
(陳諫其失常乘白馬帝每見湛輒言白馬生且復諫矣為太子太傅郭后廢因稱疾不朝拜太中大)
(夫居中東門候舍故時人號曰中東門君)王隆(雲陽人王莽時避難河西為竇融左護軍建武)
(中為新汲令能文章所著詩賦銘書凡二十六篇)王遵(霸陵人少豪俠有才辯初與隗囂舉)
(兵為大將軍常有歸漢意數勸囂遣子入侍囂不從遵乃與家屬東詣京師拜太中大夫封向義侯)
方望(平陵人隗囂起兵聘為軍師說囂急立高廟稱臣奉祠囂從其言更始二年遣使徵囂望)
(以為更始未可知固止之囂不聽望以書辭謝而去)班彪(伯弟穉之子家安陵性沉重好古年)
(二十餘避難從隗囂著王命論欲以感之囂終不悟遂避地河西為竇融畫策事漢以拒隗囂光武)
(初舉茂才拜徐令以病免彪既才高而好述作遂專心史籍採前史遺事旁貫異聞作後傳數十篇)
(斟酌前史譏正得失後辟司徒玉况府時東宫初建上言宜博選明儒以為傅帝納之為望都長卒)
(於官)馮衍(杜陵人野王孫博通羣書王莽時多薦舉之者衍辭不仕亡命河東更始時為立漢)
(將軍領狼孟長屯太原後歸世祖為曲陽令建武六年曰食上書陳八事帝將召見尚書令王護等)
(讒之不得入西歸故郡卒於家所著有賦誄銘說五十篇)杜林(茂陵人父鄴成哀間為涼州刺)
(史林少好學家既多書又從外氏張竦受學博洽多聞時稱通儒王莽敗與弟成俱客河西隗囂深)
(相敬待終不屈節建武六年成物故囂乃聽林持喪東歸既遣而悔令刺客楊賢遮殺之賢見林推)
(鹿車載致弟喪乃嘆曰我雖小人何忍殺義士因亡去光武徵拜侍御史議定郊祀遷大司徒司直)
(薦同郡范逡趙秉申屠剛及隴西牛邯等皆被擢用歷官大司空稱爲任職相)玉況(京兆人爲)
(陳留太守以德行化人建武二十三年遷司徒)張純(安世六世孫少襲富平侯哀平間爲侍中)
(以敦謹守約保全前封建武初先來詣闕拜太中大夫更封武始侯食富平之半純明習故事建武)
(初舊章多闕每有疑議輙以訪純自郊廟婚冠喪紀禮儀多所正定帝甚重之二十三年代杜林爲)
(大司空在位慕曹參之迹務於無爲選辟掾史皆知名大儒)丁邯(陽陵人有高節世祖初舉)
(孝廉故事尚書郎以令史久缺𥙷之世祖始改用孝廉以邯𥙷焉邯稱疾不就詔問實病羞爲郎乎)
(對曰臣恥以孝廉爲令史職耳世祖怒杖之數十詔問欲爲郎否邯曰能殺臣者陛下不能爲郎者)
(臣詔遣出竟不爲郎後拜汾陰令治有名跡遷漢中太守卒於官)耿國(弇弟建武七年拜駙)
(馬都尉父况卒國於次當嗣讓其弟霸歷頓邱陽翟上蔡令所在吏人稱之徵爲五官中郎將數言)
(邊事帝器之呼韓邪單于𣢾塞稱藩議者皆以爲不可許國獨言宜如孝宣故事受之帝從其議由)
(是烏桓鮮卑保塞自守中國少事二十七年爲大司馬上言宜置度遼將軍左右校尉屯五原以防)
(逃亡卒後顯宗思國言如其議)朱勃(茂陵人少與馬援兄弟善年未二十右扶風請試守渭城)
(宰歷雲陽令後援貴嘗待以舊恩而卑侮之勃愈身自親及援遇讒諸賓客故人莫敢弔會勃詣闕)
(上書訟之肅宗即位追賜勃子榖二千斛)龍述(京兆人光武時爲山都長馬援戒兄子書曰龍)
(伯高敦厚周慎口無擇言謹約節儉廉公有威吾愛之重之願汝曹效之帝見援書擢述爲零陵太)
(守)鮑恢(扶風人建武中鮑永爲司隷校尉辟恢爲都官從事恢亢直不避彊禦帝嘗曰貴戚)
(且宜斂手以避二鮑)第五倫(長陵人其先齊諸田徙園陵者多故以次第爲氏倫少介然有)
(義行王莽末盗起倫依險固築營壁以拒之銅馬赤眉之屬皆不能下京兆尹閻興召爲主簿時長)
(安鑄錢多姦巧乃署倫爲督鑄錢掾領長安市倫平權衡正斗斛市無阿枉百姓悦服建武二十七)
(年舉孝廉𥙷淮陽國醫工長從王朝京師得見帝問以政事大悦歷會稽蜀郡太守多善政肅宗初)
(代牟融為司空上疏請抑馬竇權奉公盡節言事無所依違性質慤在位以貞白見稱)杜篤
(杜陵人延年元孫少博學不修小節以事繫獄會大司馬吳漢薨光武名諸儒誄之篤於獄中為誄)
(辭最高帝美之賜帛免刑後仕郡文學掾建初三年馬防擊西羌請為從事中郎戰没於射姑山著)
(論都賦及他文十八篇)韋彪(賢之元孫徙平陵孝行純至父母卒哀毀三年不出廬寢服竟)
(羸瘠醫療數年乃起好學洽聞雅稱儒宗建武末舉孝廉除郎中以病歸教授恬於進趣建初中累)
(遷大鴻臚言取士宜以才行為先不可純以閥閱又言二千石視事久而為吏民所便安者宜增秩)
(重賞勿妄遷徙帝納之彪清儉好施禄賜分與宗族家無餘財著書十二篇號曰韋卿子)楊政
(京兆人少好學從代郡范升受梁邱易善說經書教授數百人升嘗繫獄政乃肉袒以箭貫耳抱升)
(子潛伏道旁侯車駕持章叩頭大言武騎虎責舉弓射之旄頭又以戟叉政傷胸政猶不退哀泣辭)
(請有感帝心詔即出升為人不拘小節果敢自矜然篤於義官至左中郎將)竇固(融弟友之)
(子少尚光武女湼陽公主為黃門侍郎好覽書傳喜兵法中元元年襲父封顯親侯顯宗時以固明)
(習邊事拜為奉車都尉出屯涼州擊呼衍王加位特進復出玉門擊西域遂破白山降車師在邊數)
(年羌胡服其恩信肅宗即位徵為大鴻臚累遷光禄勲衛尉性謙儉愛人好施士以此稱之卒諡曰)
(文)樂恢(長陵人父親為縣吏得罪於令收將殺之恢年十一俯伏寺門晝夜號泣令即解出)
(親長好經學性廉直介立為本部功曹選舉不阿請託無所容徵拜議郎會竇憲出征匈奴數上書)
(諫爭入為尚書僕射刺舉無所回避貴戚惡之妻每諫恢恢歎曰吾何忍素餐立人之朝乎上疏諫)
(不省稱疾歸鄉里竇憲風州郡迫脅飲藥死竇氏誅恢門生何融等上書陳恢忠節除子已為郎中)
趙牧(長安人少知名以公正稱習春秋事樂恢恢以直諫死牧為陳冤得申後舉高第為侍御)
(史會稽太守皆有稱績)第五訪(倫族孫少孤貧常傭耕以養兄嫂有暇則學文仕郡為功)
(曹察孝廉𥙷新都令歷官張掖太守護羌校尉皆有治績)班固(彪子年九歲能屬文及長博貫)
(載籍以彪所續前史未詳乃潛精研思欲就其業顯宗召除蘭臺令史成世祖本紀遷為郎典校秘)
(書又撰功臣平林新市公孫述事作列傳載記二十八篇奏之帝復使終成前所著書固乃探撰前)
(記綴集所聞以為漢書起高祖終孝平王莽二百三十年凡百篇積思二十餘年至建初中乃成當)
(世甚重其書後遷元武司馬天子會諸儒講論五經作白虎通德論令固撰集其事竇憲出征匈奴)
(以固為中護軍憲敗洛陽令种兢捕繫固死獄中)賈逵(平陵人誼九世孫父徽從劉歆受左)
(氏春秋兼習國語周官又受古文尚書於塗惲學毛詩於謝曼卿逵悉傳父業以大夏侯尚書教授)
(兼通五家榖梁之說又明左氏傳國語為解詁五十一篇顯宗重其書寫藏秘館拜為郎與班固並)
(校秘書應對左右肅宗初詔逵入講北宫白虎觀南宫雲臺帝善逵說令逵自選公羊嚴顔諸生高)
(者教以左氏又選高才生受榖梁春秋古文尚書毛詩由是四經遂行於世和帝時為侍中領騎都)
(尉甚見信用所著經傳義詁及論難百餘篇學者宗之)班超(彪少子為人有志不修細節然)
(内孝謹家貧常傭書以養母久勞苦嘗投筆歎曰大丈夫當立功異域以取封侯安能久事筆硯間)
(乎明章兩朝間出征西域歷爲軍司馬將兵長使西域都護安集五十餘國封定遠侯在西域三十)
(一年以年老乞歸徵還拜射聲校尉卒年七十一)徐幹(平陵人建初三年班超請平西域幹)
(素與超同志上疏願奮身佐超遂以幹爲假司馬將弛刑及義從千人就超超遂與幹擊番辰大破)
(之以幹爲軍司馬永元中月氏龜兹諸國降乃以幹爲長史)廉范(杜陵人父遭亂客死蜀漢)
(范年十五辭母西迎父喪至葭萌載船觸石破没范抱柩俱沉溺衆傷其義鈎求得之療救僅免於)
(死歸葬服竟詣京師受業事薛漢永平初爲鄧融功曹後辟公府會薛漢坐楚王事誅范獨往收歛)
(之由是顯名舉茂才遷雲中太守匈奴不敢向雲中後遷蜀郡太守百姓歌之免歸鄉里廣田地積)
(財粟悉以賑宗族眀友世稱其好義)馬嚴(援兄余之子少孤從平原楊大伯請學通春秋左氏)
(與弟敦俱居鉅下三輔稱其義行號鉅下二卿明德皇后既立嚴更徙北地斷絶賓客永平十五年)
(慨多大略有將帥才永平末為戊校尉屯金蒲城匈奴來攻恭乘城搏戰殺傷甚衆引兵據疏勒城)
(匈奴於城下擁絶澗水恭於城中穿井十五丈不得水乃整衣服向井再拜有頃水泉奔出吏士揚)
(水以示虜遂引去後車師復叛與匈奴共攻恭數月食盡乃煮鎧弩食其筋革士無二心單子遣使)
(招降恭手殺其使炙諸城上單于更益兵圍恭不能下肅宗遣謁者王蒙發兵出塞恭乃得歸鮑昱)
(奏恭節過蘇武宜蒙爵賞於是拜為騎都尉後以忤馬防免官卒於家)傅毅(茂陵人少博學)
(建初中召為蘭臺令史拜郎中與班固賈逵共典校書毅追美孝明帝功德最盛而廟頌未立乃作)
(顯宗頌十篇奏之由是文雅顯於朝廷)秦彭(茂陵人六世祖襲為潁川太守與羣從同時為)
(二千石者五人三輔號曰萬石秦氏顯宗時擢彭為開陽城門侯拜騎都尉副駙馬都尉耿秉北征)
(匈奴建初元年遷山陽太守後轉潁川皆有善政)魯恭(平陵人建武初父為武陵太守卒官)
(時恭年十二弟丕七歲晝夜號踴郡中賻贈無所受乃歸服喪禮過成人十五與弟丕俱居太學習)
(魯詩閉戶講誦絶人間事恭憐丕小欲先就其名託疾不仕建初初丕舉方正恭始為郡吏太傅趙)
(熹聞而辟之粛宗集諸儒於白虎觀恭特以經明得與其議拜中牟令專以德化為理在事三年州)
(舉尤異累拜侍御史魯詩博士樂安相徵為侍中遷光禄勲選舉清平京師貴戚莫能枉其正永元)
(十二年代吕蓋為司徒坐事免永初元年復為司徒恭再在公位選辟高第至列卿郡守者數十人)
(性謙退奏議依經潛有補益然終不自顯故不以剛直為稱長子謙為隴西太守有名績謙子旭獻)
(帝時為太僕與王允同誅董卓為李傕所害)魯丕(恭弟性沈深好學兼通五經以魯詩尚書)
(教授為當時名儒建初元年舉賢良方正歷青州刺史遷趙相就學者常百餘人關東號之曰五經)
(復興魯叔陵歷東郡陳留太守中散大夫侍中左中郎將再為三老)馬廖(援子少以父任為郎)
(肅宗初為衛尉時太后躬履節儉事從簡約廖慮美業難終上疏勸成德政太后深納之廖性質誠)
(畏慎不受權勢虚名有司連據舊典奏封廖等累讓不得巳建初四年受封為順陽侯每有賞賜輒)
(辭不敢當京師以是稱之)馬防(廖弟肅宗初為城門校尉建初二年平定西羌還拜車騎將軍)
(封潁陽侯拜光禄勲數言政事多見採用)馮豹(衍子事後母至孝長好儒學舉孝廉拜尚書郎)
(忠勤不懈每奏事未報常俯伏省閣或從昏至明肅宗嘉之使黃門持被覆豹敕令勿驚是時方平)
(西域以豹有才謀拜為河西副校尉和帝初數言邊事奏置戊已校尉城郭諸國復率就職遷武威)
(太守復徵入為尚書卒於官)馬棱(援族孫少孤依從兄毅共居毅卒無子棱心喪三年建初)
(中舉孝廉及馬氏廢肅宗以棱行義徵拜謁者遷廣陵太守永元中歷漢陽丹陽會稽太守治皆有)
(聲)何敞(平陵人性公正元和中辟太尉宋由府常引大體多所匡正以高第拜侍御史後拜)
(尚書數切諫言諸竇罪過憲等深忌之出為濟南太傅遷汝南太守在職以寬和為政百姓化之冰)
(元中復徵三遷五官中郎將)梁鴻(平陵人家貧尚節介博覽無不通而不為章句娶同縣孟)
(氏女共入霸陵山中以耕織為業詠詩書彈琴以自娱因東出關過京師作五噫之歌肅宗求之不)
(得乃易姓運期名燿字侯光與妻子居齊魯間又去適吳依大家臯伯通居廡下爲人賃舂伯通異)
(之乃舍之於家潛閉戸著書十餘篇及卒葬要離冢旁)高恢(京兆人少好老子隱於華陰山)
(中梁鴻東游思恢作詩恢亦高抗終身不仕)張仲蔚(扶風人少與同郡魏景卿隱身不仕)
(明天官博學善詩賦所居蓬蒿没人)曹喜(扶風人工篆書與李斯少異而亦稱善邯鄲淳師焉)
耿夔(秉弟少有氣誼永元初爲車騎都尉從竇憲擊匈奴出居延塞直奔北單子廷于金微山)
(斬閼氏名王已下五千餘級盡獲其珍寶財畜去塞五千餘里而遝自漢出師所未嘗至也封粟邑)
(侯歷官度遼將軍後坐法免卒於家)蘇順(霸陵人和安間以才學見稱好養生術隱處求道晚)
(乃仕拜郎中所著賦論雜文凡十六篇)摯恂(京兆人好學善屬文以儒術教授隱於南山不)
(應徵聘名重關西)班勇(超少子有父風元初六年匈奴與車師後部攻没長史索班公卿以)
(爲宜閉玉門關勇言宜置校尉長史以扞撫諸國絶匈奴覬覦之情于是以勇爲西域長史悉平車)
(師六國又發諸國兵擊降匈奴是後車師無復虜跡城郭皆安)竇章(融元孫少好學有文章永)
(初中三輔遭羌宼章避難外黃居貧蓬戶蔬食躬勤孝養講讀不輟太僕鄧康薦入東觀爲校書郎)
(順帝初遷屯騎都尉謙虚下士甚得名譽後爲大鴻臚子唐有俊才官虎賁中郎將)韋豹(杜陵)
(人元成元孫數辟公府輒以事去司徒劉愷辟之欲薦爲御史豹跣而起愷追之徑去不顧安帝西)
(巡徵拜議郎兄順平輿令有高名弟義初仕州郡太傳桓焉辟舉理劇爲廣都長甘陵陳二縣令數)
(上書順帝譏切左右貶刺竇氏以兄順喪去官豹子著少以經行知名大將軍梁冀辟之不就靈帝)
(即位拜東海相)蘇章(純孫少博學能屬文安帝時爲議郎數陳得失順帝時歷并州刺史以擢)
(折權豪忤旨坐免隱身鄉里後徵爲河南尹不就)朱寵(京兆人初辟鄧隲府稍遷潁川大守)
(治理有聲建光中爲大司農痛隲無罪遇禍乃肉袒輿櫬上疏追訟隲兄弟忠孝詔免官歸田里順)
(帝即位擢爲太尉封安鄉侯)馬續(嚴少子七歲通論語十三明尚書十六治詩博觀羣集善)
(九章算術順帝時為護羌校尉遷度遼將軍所在有威恩稱)馬融(嚴之子有俊才從京兆摰)
(恂學恂竒其才以女妻之初膺鄧隲召拜郎中校書東觀安帝時出為河間王廏長史召拜郎中歷)
(武都南郡太守後復為議郎重在東觀著述融才高博洽為世通儒教養諸生常有千數涿郡盧植)
(北海鄭康成皆其徒也善鼓琴好吹笛常坐高堂施絳紗帳前授生徒後列女樂弟子以次相傳鮮)
(有入其室者著春秋三傳異同說注孝經論語詩易三禮尚書列女傳老子淮南子離騷所著賦頌)
(等凡二十一篇)矯愼(茂陵人少好黃老隱遯山谷因穴為室與馬融蘇章鄉里並時融以才博)
(顯章以廉直稱然皆推先於慎年七十餘不娶後忽歸家自言死日及期果卒)第五頡(倫少)
(子歷桂陽廬江太守所在見稱順帝之為太子廢也頡為太中大夫與太僕來歷等共守闕固爭帝)
(即位擢為將作大匠頡性狷介洛陽無主人鄉里無田宅常客止靈臺中或十日不炊故舊各致禮)
(餉頡終不受)宋漢(宏弟嵩之孫嵩以剛彊孝烈著名官至河南尹漢以經行舉茂才四遷西)
(河太守永建元年爲東平相度遼將軍立名節以威恩著稱拜太中大夫卒詔書稱其清修雪白正)
(直無邪子則鄢陵令亦有名迹拔同郡韋著扶風法真稱爲知人)宋登(漢弟少傅歐陽尚書)
(教授數千人歷官尚書僕射順帝以登明識禮樂使持節臨太學奏定典律轉拜侍中數上封事抑)
(退權臣由是出爲潁川太守)韓康(一名恬休霸陵人常採藥名山賣於長安市後遯入霸陵)
(山中博士公車連徵不至桓帝以安車聘之康不得巳乃辭安車自乘柴車因道逃遯)趙岐
(長陵人初名嘉後避難故自改名少明經有才藝娶馬融兄女鄙融不與相見辟司空掾舉理劇爲)
(皮氏長會中常侍左悺兄勝爲太守岐即日西歸復爲京兆尹功曹先是岐與從兄襲數貶議中常)
(侍唐衡兄玹&KR0939;深毒恨延熹元年玹爲京兆尹岐與從子戬逃避四方因赦得出靈帝初復遭黨錮)
(十餘歲獻帝西都拜議郎遷太僕遣岐宣揚國命所到郡縣百姓皆喜又南說劉表遣兵詣洛陽助)
(修宫室軍資委輸前後不絶以老病留荆州就拜太常年九十餘卒著孟子章句三輔決錄傳於時)
第五種(倫曾孫少厲志義爲吏冠名州郡永夀中以司徒掾清詔使冀州廉察災害奉使稱)
(職拜高密侯相以能換爲衛相遷兖州刺史中常侍單超兄子匡爲濟隂太守負勢貪放種即奏匡)
(并以劾超超積恨遂以事陷種坐徙朔方會赦出卒於家)竇武(融元孫少時以經行著名關西)
(延熹八年長女立爲皇后遷越騎校尉封槐里侯明年拜城門校尉在位多辟名士清身疾惡禮賂)
(不通歲儉民饑所得兩宫賞賜悉散與太學諸生及貧民時内官專寵李膺杜密等爲黨事考逮永)
(康元年武上疏諫有詔原膺等靈帝立拜大將軍更封聞喜侯與太傅陳蕃謀誅宦官爲曹節王甫)
(所害)宋果(扶風人性輕悍爲郡縣所疾郭泰訓之義方果感悔遂改節自敕以烈氣聞辟公府)
(侍御史荊州刺史所在能化)蘇不韋(章兄曾孫父謙官金城太守爲司隷校尉李暠所殺)
(不韋謀刺暠不克乃馳到魏郡掘其父冢斷其頭以祭父暠捕求不得憤恚死不韋遇赦還家乃始)
(改葬行喪後太傅陳蕃辟爲郡五官掾段熲與暠素善因收不韋害之)馬日磾(融族子少)
(傳融業以才學進與楊彪盧植蔡邕等典校中書歷位九卿獻帝初為太傅)金尚(京兆人獻)
(帝初為衮州刺史東之部而曹操已臨衮州遂依袁術術僭號欲以為太尉不從為術所害)趙
戩(長陵人性質正多謀初平中為尚書典選舉董卓欲有所私授戩拒不聽卓怒召欲殺之衆人)
(悚慄而戩辭貌自若卓悔謝釋之後為平陵令王允被害莫敢收允尸者惟戩棄官營喪)士孫
瑞(扶風人有才謀獻帝初為執金吾王允引為僕射謀誅董卓瑞以允自專討卓之勞歸功不侯)
(所以獲免於李傕之難後為國三老光禄大夫每三公缺楊彪皇甫嵩皆讓位於瑞興平二年從駕)
(東歸為亂兵所殺天子都許追論瑞功封子萌為津亭侯萌有才學與王粲善)耿紀(秉元孫少)
(有美名辟公府稍遷少府紀以曹操將簒漢建安二十三年與太醫令吉本丞相司直韋況等謀起)
(兵誅操不克死)金禕(京兆人自以世為漢臣自日磾以來名節累葉覩漢祚將移與耿紀等共)
(謀誅曹操死之)鮑出(新豐人興平中三輔亂母為賊所掠出獨追之斫賊四五人又殺十餘人)
(見其母與比舍嫗同貫相連遂復奮擊賊賊乃解還其母比舍嫗遥望出哀求出又斫賊賊謂出曰)
(已還卿母何為不止出又指嫗曰此吾嫂也賊復解還之遂相扶侍客南陽建安五年北歸母不能)
(步行出獨自負之鄉里士大夫嘉其孝烈欲薦州郡出曰田民不堪冠帶至魏青龍中母年百有餘)
(歲乃終出時年七十餘行喪如禮)︹三國︺︹漢︺馬超(茂陵人父騰漢末為征西將軍屯涼)
(州後徵為衛尉超初為偏將軍領騰部曲進軍至潼關與曹操戰敗奔漢中聞先主圍劉璋於成都)
(遂請降將兵到城下璋即稽首累遷驃騎將軍領涼州牧封&KR4623;鄉侯卒諡曰威從弟岱位至平北將)
(軍)射援(扶風人其先本姓謝援少有名行丞相亮以為祭酒)馬鈞(扶風人巧思絶世嘗)
(作指南率又作翻車令童兒轉之而灌水自覆見諸葛亮連弩曰巧矣未盡善也作之可令加五倍)
︹魏︺脂習(京兆人與孔融善融被誅許中百官先與融善者莫敢收恤習獨往撫而哭之黃初)
(中拜中散大夫)張旣(高陵人舉茂才除新豐令治為三輔第一為京兆尹招集流民興復縣邑)
(百姓懷之魏國建出為雍州刺史文帝時復為涼州刺史封西鄉侯既臨二州十餘年政惠著聞明)
(帝時追諡曰肅)社畿(杜陵人少孤繼母苦之以孝聞舉孝廉除漢中守丞拜河東太守在河東)
(十六年治為天下最文帝時封豐樂亭侯守司隷校尉帝征吳以為尚書僕射統留事卒贈太僕諡)
(曰戴)隗禧(京兆人少好學初平中三輔亂禧南客荆州擔負經書每以採梠餘日誦習之黃初)
(中為譙王郎中王宿聞其儒者常虚心從之後拜郎中年八十餘以老處家就之學者甚多禧既明)
(經又善星官撰作諸經解數十萬言)楊沛(萬年人除新鄭長累遷長社令九江東平樂安太守)
(並有治迹後又為鄴令歷京兆尹身退之後家無餘積占河南夕陽亭部荒田二頃起瓜牛廬居止)
(其中妻子凍饑沛亡鄉人及故吏民為殯葬)賈洪(新豐人好學有才而特精春秋左傳建安)
(初仕郡舉計掾應州辟時州中自參軍事以下百餘人惟洪與馮翊嚴芭才學最高歷守三縣令所)
(在輒開除廏舍親授諸生晚為隂泉長延康中轉白馬王相王彪雅好文學常師宗之)吉茂
(池陽人好書建安初入武功南山隱處精思數歲舉茂才除臨汾令拜議郎從少至長室如懸罄其)
(或餽遺一不肯受)傅幹(泥陽人建安十九年曹操征孫權幹以參軍從諫不聽軍遂無功官)
(終丞相倉曹屬)傅嘏(幹從弟弱冠知名司空陳羣辟為掾時劉劭作考課法嘏著論難之為河)
(南尹以德教為本正始中累遷尚書時議欲伐吳嘏言宜明法練士錯計於全勝之地後吳將諸葛)
(恪揚聲欲向青徐朝廷將為之備嘏議以為淮海非經行之路恪自并兵來向淮南耳恪果圖新城)
(不克而歸後以功進封陽鄉侯)杜恕(畿子太和中為散騎黃門侍郎推誠以質不治飾不結交)
(援專心向公每政有得失常引綱維以正言在朝八年論議亢直出為宏農太守歷官幽州刺史)
龐迪(扶風人為河南尹以清賢稱)韋誕(京兆人有文才善屬辭章太和中為武都太守)
(以能詩補侍中官至光禄大夫魏氏寶器銘題皆誕書)杜寬(恕弟理之子篤志博學舉孝廉)
(除郎中經傳之義多所論駮剛集禮記及春秋左氏傳解存於世)︹晉︺杜預(恕子博學多通)
(起家尚書郎歷河南尹秦州刺史拜度支尚書在内七年朝野號曰杜武庫拜鎮南大將軍都督荆)
(州諸軍事以平吳功封當陽縣侯公家之事知無不為凡所興造必考度始終鮮有敗事立功之後)
(耽思經籍為春秋左氏經傳集解又參考衆家譜第謂之釋例又作盟會圖春秋長歷成一家之學)
(卒贈征南大將軍諡曰成)竇允(始平入清尚自修察孝廉除浩亹長遷謁者泰始中拜臨水令)
(遷鉅鹿太守皆有政績)王育(京兆人少孤貧為人傭牧羊過小學必歔欷流涕時有暇即折)
(蒲學書同郡許子章聞而嘉之給其衣食使與子同學遂博通經史司徒王渾辟為掾除南武陽令)
(為政清約遷并州都護)摰虞(長安人少事皇甫謐才學博通著述不倦舉賢良拜中郎元康)
(中遷吳王友荀顗撰新禮使虞討論得失而後施行歷光禄勲太常卿時郊祀禮儀弛廢虞考正舊)
(典法物粲然撰文章志四卷註解三輔決錄又撰古文章類聚區分為三十卷名曰流别集各為之)
(論)杜錫(預子為太子中舍人性亮直忠烈屢諫愍懷太子言辭懇切後轉衛將軍長史孫秀)
(營伉儷置居宅并薦之元帝帝即辟之後至少府卿詹卒浤製朋友之服哭止宿草追趙氏祀程嬰)
(杵臼之義祭詹終身)吉挹(蓮勺人祖朗愍帝時為御史中丞西朝不守朗歎曰吾知不能謀勇)
(不能死何忍君臣相隨北面事賊乎乃自殺挹少有志節孝武帝時苻堅陷梁益桓豁表挹為魏興)
(太守以拒堅功拜員外散騎侍郎堅將韋鍾攻魏興挹屢挫其銳其後賊衆繼至力不能抗城陷不)
(食死追贈益州刺史)︹南北朝︺︹宋︺吉翰(池陽人初為龍驤將軍劉道憐參軍復參武帝)
(中軍事清謹勤正甚為武帝所知賞歷梁南秦二州刺史徙益州加督遷徐州刺史皆有治績)傅
宏之(祗元孫少倜儻有大志歷位太尉行參軍高祖北伐宏之與沈田子等七軍自武關入進)
(據藍田招懷各部落留為桂陽公義真雍州治中從事史義真東歸赫連勃勃追躡於青泥宏之軍)
(敗不屈見殺)杜驥(預元孫元嘉中為青冀二州刺史惠化著於齊士後徵為左軍將軍)︹梁︺
韋叡(杜陵人事繼母以孝聞武帝時累遷豫州刺史領歷陽太守督諸軍侵魏攻拔合肥魏中)
(山王元英圍昌義之於鍾離詔叡會曹景宗拒之魏軍大潰以功進爵永昌侯後為雍州刺史徵拜)
(護軍叡性慈愛撫孤兄子過於已子歷官所得禄賜皆散之親故家無餘財莅人以愛惠為本所居)
(必有政績將兵仁愛被服必於儒者臨陳交鋒常緩服乘輿執竹如意以麾進止為梁世名將)康
絢(藍田人祖穆為姚萇河南尹宋永初中率鄉族三千餘家至襄陽武帝為置華山郡藍田縣於)
(襄陽以居之絢少俶儻有志氣仕梁歷司州刺史衛尉卿寬和少喜懼在朝廷見人似不能言號為)
(長厚)韋放(叡子大通初為明威將軍總兵攻渦陽大破魏軍累遷北徐州刺史弟稜性恬素博)
(物彊記當世士咸就質疑終光禄卿稜弟黯位大府卿侯景濟江黯都督城西面諸軍晝夜苦戰卒)
(於城内)韋粲(放子少好學仗氣大同中為衡州刺史召還至廬陵聞侯景作逆倍道赴援至)
(青塘侯景望見粲營未立便率銳卒來攻軍敗左右牽粲避賊粲不動遂見害粲子尼及三弟助警)
(構從弟昂皆戰死詔贈護軍將軍元帝平侯景追諡忠貞)︹魏︺王洛兒(京兆人以善騎射給)
(事明元東宫明元獵灅南冰陷没馬洛兒投水奉帝出殆將凍死帝解衣賜之天賜末帝避難居外)
(洛兒晨夜侍衛不懈元紹之逆洛兒冒難往返京師通問於大臣明元還宫社稷獲全洛兒有功焉)
(拜散騎常侍賜爵新息公)韋閬(杜陵人少有器望遇慕容氏政亂避地薊城太武初徵拜咸陽)
(太守轉武都太守善撫納孫儁早孤事祖母以孝聞)韋珍(閬族弟歷尚書南部郎孝文初蠻首)
(桓誕歸𣢾令珍招慰蠻左珍至桐柏山窮淮源宣揚恩澤莫不懷附招降七萬餘戶以功進爵霸城)
(侯子纘聰敏明辨孝文時累遷尚書左丞纘弟彧為東豫州刺史綏懷蠻左州境肅清)韋崇
(閬從子孝文時為南潁川太守郡中大治遷洛後為司州中正復為河南邑中正頻居衡品以平直)
(見稱)梁祚(泥陽人篤志好學歷治諸經尤善公羊春秋鄭氏易與幽州别駕平恒有舊恒時請)
(與論經史辟秘書令撰并陳夀三國志名曰國統子元吉有父風)毛遐(三原人世為酋帥正)
(光中三輔騷擾與弟鴻賓聚鄉曲豪傑東西略池氐羌多赴之追擊賊帥七柵皆平蕭寶夤搆逆謀)
(遐攻破其將寳夤走巴中孝武入關遷驃騎大將軍儀同三司卒遐世爲豪右貲産巨億士流貧乏)
(者多被賑贍自供衣食麤敝而巳)毛鴻賓(遐弟狀貌頗異氐羌皆畏之遐雖早立而名出)
(其下及賊起鄉里推爲盟主後拜岐州刺史明帝以鴻賓兄弟所定處多乃改北地郡爲北雍州鴻)
(賓爲刺史改三原縣爲建忠郡以旌其兄弟孝武帝令鎮潼關爲高歡所擒遂憂恚卒)王子
直(杜陵人性節儉有幹能永安初拜鴻臚少卿大統初漢熾屠各阻兵於南山周文帝令子直率)
(涇州步騎五千討破之除尚書左外兵郎中從解洛陽圍經河橋戰廢帝元年拜使持節太都督行)
(瓜州事西土悦附恭帝初徵拜黃門侍郎)︹北齊︺韋子粲(儁子蕭寶夤爲雍州刺史引爲)
(主簿轉錄事參軍及寶夤反子粲與弟子爽執志不從相率逃免雍州平賜爵長安子齊夭保初封)
(西𤏡縣男卒於豫州刺史子粲兄弟十三人並有孝行居父喪毁瘠過禮廬於墓側負土成墳弟榮)
(亮博學有文才德行仁孝爲時所重歷諫議大夫衛大將軍)︹周︺王羆(霸城人魏太和中爲)
(雍州别駕累拜冠軍將軍荆州刺史孝武西遷除華州刺史拜驃騎大對軍移鎮河東以功進爵扶)
(風郡公卒贈太尉羆安於貧素不營生業後雖貴顯鄉里舊宅不改衡門當時服其清潔)王悅
(藍田人少有氣幹周文初定關隴悅率募鄕里從軍屢有戰功歷大行臺左丞侯景據河南來附悅)
(言景於高歡分義有同魚水今尚背德豈肯盡節於朝廷周文納之景尋叛遷大行臺尚書孝閔踐)
(阼授郢州刺史尋拜大都督進爵河北縣公性儉約不營生業家徒四壁)韋孝寬(名叔𥙿以)
(字行杜陵人西魏時累遷晉州刺史移鎮玉壁齊神武傾山東之衆來攻盡其智力孝寬咸拒破之)
(保定初以孝寬立勲玉壁置勲州仍授勲州刺史進爵鄖國公武帝時上策平齊拜大司空進上柱)
(國卒贈太傅諡曰襄孝寬在邊多載屢抗強敵所有經略布置人初莫解見其成事方乃驚服早喪)
(父母事兄嫂甚謹所得俸禄不入私房親族有孤遺者必加賑贍子揔聰敏好學累官京兆尹從武)
(帝東征揔每率麾下先驅陷敵遂於并州戰殁追封河南郡公諡曰貞)韋夐(孝寬兄志尚夷)
(簡淡於榮利弱冠拜雍州中從事謝疾去前後十見徵辟皆不應命周文帝聞夐養高不仕備加禮)
(命竟不能屈所居之宅枕帶林泉夐對翫琴書蕭然自逸明帝為詩以貽之號之曰逍遥公夐雅好)
(名義虚襟善誘雖耕夫牧竪有一介可稱者皆接引之)竇熾(平陵人漢大鴻臚章之後性嚴)
(明有謀略少從范陽祁忻受毛詩左氏春秋善騎射魏正光末以功拜揚烈將軍從孝武帝西遷出)
(為涇州刺史轉原州甚有政績蠕蠕侵廣武熾渡河追及大破之保定元年封鄧國公齊平進位上)
(柱國隋文帝為相國百僚勸進熾自以累世受恩不肯署牋時人皆高其節)楊荐(寕夷人性)
(廉謹喜怒不形於色永安中討賊封高邑縣男文帝臨夏州補帳内都督魏孝武欲向關中荐贊成)
(其計進爵清水縣子閔帝踐祚以奉使突厥稱旨遷大將軍進爵南安郡公)梁昕(盩厔人從)
(爾朱天光征討拜右將軍大中大夫文帝深賞異之除河南郡守遷東荆州刺史孝閔踐祚進驃騎)
(大將軍開府儀同三司天和初拜工部中大夫昕性温𥙿有幹能歷官内外咸著聲稱)韋瑱
(杜陵人幼聰敏有夙成之量起家太尉府法曹參軍周文帝為丞相轉行臺左丞從戰沙苑又從戰)
(河橋歷鴻臚卿散騎常侍除瓜州刺史蕃夷不敢為宼累封平齊縣伯)︹隋︺杜杲(杜陵人學)
(涉經史有當世幹略周明帝時為司會上士前後四使陳嫻於占對陳宣帝甚敬異之累官同州刺)
(史開皇初進爵義興縣公遷兵部尚書)竇榮定(熾兄善之子沉深有器局周時以功進位)
(開府尉遲迥初平拜榮定為洛州總管以鎮之隋受禪以佐命功拜上柱國歷秦州總管進爵安豐)
(郡公)竇毅(熾兄子深沉有器事親以孝聞周時進爵神武郡公歷蒲金二州總管加上柱國入)
(為大司馬開皇初拜定州總管累居藩鎮咸得人和)杜整(杜陵人少有風㮣九歲居父憂哀毁)
(骨立事母以孝聞及長驍勇有力好讀孫吳兵法從周武帝平齊累加上儀同隋受禪進封長廣郡)
(公開皇中密進取陳之策上善之於是以行軍總管鎮襄陽尋卒弟肅亦有志行開皇初為北地太)
(守)王長述(羆孫早孤為祖所養及羆薨居喪過禮周受禪累遷廣州刺史甚有威惠歷信)
(州總管王謙作亂遣使致書於長述因執其使上其書又陳取謙之策帝大悦授行軍總管率衆討)
(謙以功進柱國開皇初復獻平陳計帝善其能後以行軍總管道病卒)韋師(瑱子少沉謹有)
(至性居喪盡禮周宇文護引為賓曹參軍雅知諸蕃風俗及山川險易夷狄朝貢師必接對論其國)
(俗如視諸掌夷人驚服無敢隱情隋受禪拜吏部侍郎賜爵井陘侯遷兵部尚書奉詔為山東河南)
(十八州安撫大使平陳之役以本官領元帥掾陳國府藏悉委於師秋毫無犯卒官汴州刺史)韋
世康(&KR3275;子尚周文帝女襄樂公主歷沔硤二州刺史司州總管長史入為司會中大夫授絳州)
(刺史課最擢禮部尚書世康寡嗜慾不慕勢貴未嘗以位望矜物聞人之善若巳有之亦不顯人過)
(咎以求名譽進爵上庸郡公轉吏部尚書前後十餘年間多所進拔朝廷稱為廉平出拜荆州總管)
(卒子福獎通事舍人與楊元感戰没)韋洸(世康兄性剛毅有器幹仕周累遷開府擊尉遲迥有)
(功封襄陽郡公伐陳之役為行軍總管陳平拜江州總管略定九江遂進圖嶺南至廣州嶺表皆降)
(拜廣州總管番禺夷王仲宣反洸拒之中流矢卒子協好學有雅量歷定息秦三州刺史有能名)
史萬歲(杜陵人父靜周滄州刺史平齊之役戰殁萬歲少英武善騎射好讀兵書兼精占候)
(襲爵太平縣公從擊尉遲迥每戰先登迥平拜上大將軍平陳之役以功加上開府從楊素擊高智)
(慧踰嶺海攻破溪洞不可勝數諸夷叛以萬歲為行軍總管擊之破其三十餘部諸夷大懼請降以)
(功進柱國後拜河州刺史突厥達頭可汗犯塞聞萬歲名懼而引去萬歲追擊破之逐北入磧數百)
(里楊素害其功譖殺之天下莫不冤惜萬歲為將不治營伍令士卒各随所安敵亦不敢犯臨陣對)
(敵應變無方號為良將)劉方(長安人性剛決有膽氣開皇初以軍功至大將軍歷甘瓜二州)
(刺史仁夀中交州里人李佛子作亂詔為交州道行軍總管方法令嚴肅仁而愛士進兵臨佛子先)
(令人諭以禍福佛子懼而請降尋授驩州道行軍總管經略林邑至其國都刻石紀功而還卒贈上)
(柱國盧國公)宇文愷(京兆人博覽書記多技藝文帝時領營新都副監決渭水達河以通)
(運漕煬帝時累拜工部尚書自永嘉之亂明堂廢絶愷博考羣籍奏明堂議表撰東都圖記二十卷)
(明堂圖議二卷釋疑十卷)韋鼎(叡孫博涉經史尤善相術遭父憂哀毁過禮侯景之亂兄昂卒)
(於京城鼎負屍出寄於中興寺求棺無所得哀憤慟哭忽見江中有物流至鼎所乃新棺也因以充)
(斂元帝聞之以為精誠所感仕陳為太府卿陳平授上儀同三司歷光州刺史)魚俱羅(下邽)
(人身長八尺膂力絶人弱冠為親衛累遷大都督從平陳以功拜開府沈元懀高智慧等作亂戰有)
(功封高唐縣公楊素出靈州擊突厥奏與同行所當披靡進位柱國拜豐州總管自是突厥不敢畜)
(牧塞下大業中越嶲飛山蠻作亂詔俱羅討平之)李圓通(涇陽人少給使文帝家性嚴整)
(文帝以為堪當大任授帥府都督委以心膂周氏諸王圖為不軌頼圓通保護獲免由是參預政事)
(伐陳之役以功進位大將軍仁夀中進爵萬安郡公)陶模(京兆人性明敏有器幹仁夀初爲嵐)
(州司馬漢王諒作亂刺史喬鍾葵將赴逆模拒之諒平煬帝嘉之拜開府授大興令楊元感反率兵)
(從衛文昇擊之以功進位銀青光禄大夫)來和(長安人少好相術識文帝於微時開皇末進位)
(開府著相經四十卷)臨孝恭(京兆人明天文算術文帝甚親遇之每言災祥之事未嘗不中)
(帝因令考定隂陽書官至上儀同著欹器圖地動銅儀經九宫五墓遁甲錄月令元辰經百怪書錄)
(命書九宫龜經太乙武經孔子馬頭易卜等書)張定和(萬年人少貧賤有志節從平陳以功)
(拜儀同從李充征突厥先登陷陣賊刺之中頸定和以草塞創而戰神氣自若敵遂敗走進位柱國)
(封武安縣侯煬帝時拜左屯衛大將軍從征吐谷渾中流矢卒)骨儀(長安人開皇初為侍御史)
(處法平當不為勢利所回煬帝嗣位遷尚書右侍郎於時濁貨公行凡當樞要之職並家累金寶而)
(儀勵志守常介然獨立帝嘉其清苦超遷京兆郡丞唐兵至儀與其子並死之)張季珣(京兆)
(人父祥為并州司馬漢王諒反以退賊功授開府季珣少慷慨有志節大業末為鷹揚郎將其府據)
(箕山為固與洛口連接李密翟讓陷倉城遣人呼之季珣罵密極口密怒攻之季珣所領不過數百)
(人經三年一無離叛糧盡遂為所陷羣賊曳令拜密季珣曰吾天子爪牙臣何容拜賊也密壯而釋)
(之翟讓從之求金不得遂殺之弟仲炎為上洛令義兵起率吏人城守部下殺之仲炎弟琮為千牛)
(左右宇文化及之亂遇害)︹唐︺屈突通(長安人仕隋累遷左驍衛大將軍授關内討捕大使)
(高祖起代王遣通守河東戰久不下高祖留兵圍之遂濟河通自武關援長安誓以死報國及聞京)
(師平家盡没猶不肯降兵敗被禽帝以其忠臣釋之授兵部尚書封蔣國公從秦王平薛仁杲賊珍)
(山積諸將爭得之通獨無所取從平王世充論功第一拜右僕射鎮東都後配饗太宗廟廷)皇
甫無逸(萬年人父誕隋并州總管府司馬漢王諒反逼之不從見殺煬帝嘉誕忠特封無逸)
(平輿侯而贈誕宏義郡公無逸歷右武衛將軍與段達元文都立越王侗及王世充篡斬關自歸高)
(祖尊遇之拜民部尚書封滑國公累官益州大都督府長史所至以廉介稱)劉宏基(池陽)
(人從高祖舉兵太原引兵先濟河次長安京師平功第一討薛舉諸軍皆没惟宏基力戰矢盡為賊)
(拘不屈仁杲平乃克歸累封任國公改夔國)殷開山(名嶠以字行鄠人高祖兵起召補大)
(將軍掾從攻西河為渭北道元帥長史招慰關輔羣盜與劉宏基屯故城破衛文昇賜爵陳郡公歷)
(吏部尚書從討王世充以功進鄖國公)竇威(熾子沉䆳有器局貫覽羣言高祖入關召𥙷大)
(丞相府司錄參軍時禮典湮缺威多識朝廷故事乃裁定制度帝語裴寂曰今之叔孫通也武德初)
(授内史令每論政事必陳古為諭性儉素家不樹産比喪無餘貲)竇抗(榮定子侍父疾束帶)
(五旬不弛居喪哀癯過常母卒數號絶高祖定京帥為左武侯大將軍從秦王平薛舉功第一又從)
(征王世充東都平冊勲於廟者九人抗與從弟軌與焉)李元通(藍田人為隋鷹揚郎將率)
(所部歸高祖拜定州總管為劉黑闥所破愛其才欲以為將不聽囚之故吏有餉飲餽者元通曰諸)
(君見哀吾能一醉遂縱飲謂守者曰吾能舞劍可借刀守士與之乃潰腹死帝擢其子伏護大將軍)
李靖(三原人通書史其舅韓擒虎每與論兵歎曰可與語孫吳者非斯人尚誰哉高祖時拜行)
(軍總管平蕭銑擒輔公祏太宗踐祚授刑部尚書兼檢校中書令尋破突厥取定襄擒頡利斥地自)
(隂山北至大漠封代國公遷尚書右僕射懇乞骸骨帝嘉美聽之吐谷渾宼邊復起為西海道行軍)
(大總管進兵殘其國更立其王而還改衛國公卒贈司徒并州都督諡景武弟容師右武衛將軍累)
(戰功封丹陽郡公孫令問明皇即位以協贊功遷殿中少監封宋國公)杜如晦(杜陵人少)
(英爽内負大節臨幾輒斷高祖時秦王引為府兵曹參軍常從征伐參帷幄機秘累封蔡國公進尚)
(書右僕射與房喬共筦朝政引賢者下不肖咸得職時天下新定臺閣制度憲物容典率二人討裁)
(如晦長於斷而喬善謀故能同心濟謀以左右帝當時語良相必曰房杜卒贈司空諡曰成叔淹材)
(辨多聞秦王引為文學館學士嘗侍宴賦詩尤工官至檢校吏部尚書)李大亮(涇陽人有)
(文武才略高祖入關授土門令招亡散撫貧瘠間出擊盜所至輒平貞觀初都督涼州有諷使獻名)
(鷹者大亮密表言之太宗報曰有臣如此朕復何憂以討吐谷渾功進爵武陽公拜右衛大將軍兼)
(右衛率又兼工部尚書身三職宿衛兩宫房喬稱其有王陵周勃節可倚大事臨終表請罷遼東役)
(既卒家無珠玉為含惟貯米五斛布三十端大亮性忠謹外若不能言而内剛烈不可干廷争是非)
(無回撓至妻子未嘗見惰容葬宗族無後者三十餘柩殁後所育孤姓為行服如所親者十餘人兄)
(子道𥙿貞觀末為將作匠獨言張亮不反帝不聽後悔之擢道𥙿為刑部侍郎終大理卿)姚思
廉(名簡以字行父察自吳興遷京兆遂為萬年人思廉少寡嗜欲惟一於學察嘗修梁陳二史未)
(就死以屬思廉思廉入隋表父遺言有詔聽續遷代王侍讀高祖定京師府僚皆奔亡獨思廉侍王)
(兵將升殿厲聲曰唐公起義本安王室若等不宜無禮衆郤步聽扶王至順陽閣泣辭去秦王嘆曰)
(思廉蒙白刃以明大節古所難者太宗即位遷著作郎宏文館學士與魏徵共撰梁陳書以卒父業)
(加散騎常侍凡政事得失盡言無所諱)孫思邈(華原人居太白山不應隋文帝徵語人曰)
(後五十年有聖人出我且助之太宗初詔詣京師歎曰有道者欲官之不受顯慶中召拜諫議大夫)
(固辭思邈於隂陽推步醫藥無不善嘗曰膽欲大而心欲小知欲圓而行欲方孟詵盧照鄰師事之)
(魏徵等修齊梁周隋五史屢咨所遺)韋仁夀(萬年人隋末為蜀郡司法書佐高祖遣使者徇)
(蜀承制擢仁夀嶲州長史南寕州納𣢾朝廷歲遣使撫接至率貪沓邊人苦之帝素聞仁夀治理詔)
(檢校南寕州都督開地數千里置七州十五縣人人安悦)公孫武達(櫟陽人從秦王討劉)
(武周苦戰多功貞觀初為肅州刺史擊突厥於張掖河斬溺略盡封東萊郡公終右武衛大將軍)
薛萬均(咸陽人與弟萬徹客幽州以才武為羅藝所厚善與藝歸𣢾授上柱國永安郡公竇)
(建德宼范陽萬均率死士百人出他道掩擊其背衆驚潰去平梁師都拜左屯衛將軍從李靖討吐)
(谷渾勇蓋三軍遷本衛大將軍又副侯君集擊高昌降麴智盛進潞國公弟萬備有至行母喪廬墓)
(以尚輦奉御從伐高麗契苾何力為賊所窘萬備單馬救之獲免仕至左衛將軍)張儉(新豐)
(人高祖從外孫也高祖起儉以功除右衛郎將遷朔州刺史州賴以安檢校代州都督建平糴法遷)
(營州都督征遼有功累封皖城郡公兄大師太僕卿華州刺史弟延師左衛大將軍范陽郡公典羽)
(林兵三十年未嘗有過時號三戟張家)竇靜(抗子高祖入京師擢并州長史突厥數為邊患)
(糧道不屬表請屯田太原歲收粟十萬斛又請斷石嶺以為障塞太宗時改夏州都督突厥攜貳諸)
(將出征者過靜為陳敵中虚實由是大克獲又間其部落皆内附再遷民部尚書卒)李道彦
(淮安王神通子幼孝謹隋大業末父亡命入鄠被疾山谷間累旬食盡道彦羸服丐人間或採野食)
(以進父有所分辭以飽乃藏弆以待武德五年封膠東郡王貞觀初例降公為相州都督後以父喪)
(解柴毁雖親友不復識服除拜岷州都督遣入党項諭國威靈區落盡降)令狐德棻(華原)
(人博貫文史武德初為秘書丞時載籍湮缺德棻請購求天下遺書置吏𥙷錄不數年圖典略備又)
(建言近代無正史今耳目尚相及一易世事皆汨暗無掇拾有詔蕭瑀等分主論撰宋齊諸史貞觀)
(三年復詔撰定書始成自德棻發之遷禮部侍郎坐事免會修晉史房喬奏起之類例多所諏定)
于仲謐(高陵人貞觀中為太子左庶子太子承乾數有過仲謐上䟽極諫太子敗宫臣皆罪)
(廢獨仲謐蒙勞勉遷侍中進封燕國公監修國史永徽初拜尚書左僕射同中書門下三品王皇后)
(之廢武后以其不右巳銜之出為華州刺史卒仲謐愛賓客樂引後進凡格式律令禮典皆與論譔)
(修定本草并圖合五十篇)崔敦禮(咸陽人涉書傳以節義自將武德中官通事舍人善辭令)
(嘗持節幽州召廬江王瑗瑗已舉兵執之脅問朝廷事敦禮不為言太宗壯之累拜兵部尚書詔撫)
(輯回紇鐵勒部姓敦禮通知四夷情偽少慕蘇武為人故屢使突厥允合事機永徽中封固安縣公)
(拜太子少師同中書門下三品)閻立德(名讓以字行萬年人與弟立本皆機巧有思貞觀初)
(拜將作大匠擢工部尚書進爵大安縣公弟立本代立德為工部尚書咸亨中為中書令)唐臨
(長安人武德初為萬泉丞再遷侍御史持節按獄交州出冤繫三千人累遷大理卿高宗嘗錄囚臨)
(占對無不盡帝善之他日復訊餘司斷者輒分訴不已獨臨所訊無一言帝問故答曰唐卿斷囚不)
(冤所以絶意帝嘆曰為獄者固當如是累遷吏部尚書坐事貶潮州刺史臨儉薄寡欲務掩人過見)
(妻子必正衣冠兄晈貞觀中官吏部侍郎先是選集四時補擬不為限晈請以冬初集盡季春止後)
(遂為法)韋宏機(萬年人貞觀中為左千牛胄曹參軍使西突厥還會石國叛道梗三年不)
(得歸裂裾錄所過諸國風俗物産為西征記比還上其書高宗時擢司農少卿主東都營田苑宦者)
(犯法杖乃奏方士朱欽遂為武后所寵奸贜狼藉宏機白帝逐欽遂於邊孫岳子武后時為汝州司)
(馬太原令遷宋州長史歴盧海等州刺史皆著風跡終陜州刺史景駿歷肥鄉貴鄉令遷房州刺史)
(所至有異政終奉天令)韓瑗(三原人父仲良武德初與定律令終刑部尚書瑗少負節行博)
(學曉吏事永徽中官侍中王后廢瑗雪泣極諫不納禇遂良貶潭州都督瑗上言遂良社稷臣宜省)
(察不聽貶振州刺史復遣使即殺之既至瑗已死)田仁會(長安人擢制舉仕累左武候中)
(郎將太宗時擊薛延陀有功永徽中歷平州刺史勝州都督皆有治績遷右金吾將軍晝夜巡行有)
(奸必發京師無貴賤舉憚之終右衛將軍子歸道武后時以左衛郎將攝司賓卿使突厥默啜請六)
(胡州等地不得大怨望執歸道將害之歸道色不變詈且讓爲陳禍福默啜亦悔更以禮遣終右金)
(吾將軍)權懷恩(萬年人祖宏壽高祖時擢太僕卿蘆國公懷恩以蔭累遷尚乘奉御襲爵)
(馭人安畢羅爲高宗所寵見帝戲慢不恭懷恩奏事適見之退杖四十帝嗟賞擢萬年令賞罰明見)
(惡輒取時語曰縱飲三斗塵無逢權懷恩其姿狀沈毅每盛服妻子不敢仰視更慶萊衛邢宋五州)
(刺史洛州長史所居威名赫然終益州長史)周智夀(同官人永徽初父爲族人安吉所害)
(智夀與弟智爽候諸塗擊殺之相率歸有司爭爲首有司不能決者三年或言弟始謀乃論死臨刑)
(曰讎已報死不恨智夀自投地委頓身無完膚䑛智爽血盡乃巳見者傷之)田游巖(三原)
(人永徽時補太學生罷歸入太白山母及妻皆有方外志自蜀歷荆楚愛夷陵青溪止廬其側長史)
(李安期表其才召赴京師辭疾入箕山居許由祠旁自號由東鄰高宗幸嵩山至其門游巖野服出)
(拜帝曰先生比佳否對曰臣所謂泉石膏盲烟霞痼疾者拜崇文館學士進太子洗馬放還山𧖟衣)
(耕食不交當世)王方慶(名綝以字行咸陽人父宏直為漢王友王好畋游上書切諫遂被疏)
(斥方慶武后時累遷廣州都督以著善政轉洛州長史進同鳳閣鸞臺平章事中宗復為皇太子拜)
(左庶子卒方慶博學練朝章著書二百餘篇尤精三禮家聚書不減秘府方為相時子為眉州司士)
(參軍武后曰君在相位何子之遠對曰廬陵陛下愛子今尚在遠臣子何敢相近為庶子嘗奏人臣)
(於天子未有斥太子名者今東宫門殿名多嫌觸請悉改之皆人所難言者)高叡(萬年人隋)
(尚書左僕射熲孫舉明經歷趙州刺史聖歷初突厥默啜入宼叡力不能制即自經不得死為虜執)
(不從見殺贈冬官尚書諡曰節子仲舒通故訓學擢明經為相王府文學開元初宋璟蘇題當秉多)
(咨訪焉終太子右庶子)王孝傑(新豐人武后時為武威道總管討吐蕃克龜兹于闐疏勒)
(碎業等城進夏官尚書同鳳閣鸞臺三品將兵討契丹李進忠墮谷死贈耿國公)唐休璟
(名璿以字行始平人少孤受易於馬嘉運傳禮於賈公彦舉明經高第武后時授靈州都督陳方略)
(請復四鎮聖歷中都督涼州大破吐蕃中宗時累拜太子少師同中書門下三品休璟以儒者號知)
(兵自碣石踰四鎮其間綿地幾萬里山川夷坦障塞之要皆能言之故行師料敵未嘗敗)張仁
愿(下邽人有文武才武后時累遷殿中侍御史張嘉福王慶之請以武承嗣為太子邀仁愿聯章)
(仁愿正色拒之神龍中為洛州長史盜無敢犯遷朔州軍總管築三受降城自是突厥不敢踰山牧)
(馬景龍二年同中書門下三品封韓國公)李昭德(長安人父乾祐貞觀初為殿中侍御史鄃)
(令裴仁軌私役門卒太宗欲斬之乾祐諫由是免死母卒廬墓側負土成墳帝遣使就弔表異其閭)
(終司刑太常伯昭德強幹有父風擢明經如意元年拜鳳閣侍郎同鳳閣鸞臺平章事洛陽人王慶)
(之請以武承嗣為皇太子后遣德昭詰其故昭德笞殺慶之餘黨散走因奏曰自古有姪為天子而)
(為姑立廟乎當傳之子孫為萬世計后乃止時來俊臣侯思止舞文法數誅陷大臣昭德每奏其誣)
(罔不道狀卒榜殺思止俊臣誣以逆謀既而俊臣亦下獄同日誅衆庶莫不冤昭德而快俊臣)蘇
珦(藍田人中明經第調鄠尉鄠多訟珦裁決明辨自是無訟者垂拱初為監察御史武后欲殺韓)
(魯諸王付珦密牒按訊珦推之無狀后詰之挺議無所撓遷右司郎中王宏義附來俊臣為酷珦按)
(奏免之累授左肅政臺御史大夫后營大像白司馬坂糜用億計珦切諫中宗將斬韋月將珦執據)
(時令不可以大戮忤三思意改右臺累擢戶部尚書封河内郡公子晉舉進士為中書舍人元宗監)
(國所下制命多晉屬藁屢進讜言後為吏部侍郎典二都選當時譽之終太子左庶子)韋安
石(孝寬曾孫舉明經調雍州長史武后時為膳部員外郎遷并州司馬有善政拜德鄭二州刺史)
(久視中以鸞臺侍郎同鳳閣鸞臺平章事尋知納言事時二張及武三思寵横安石數折辱之鳳閣)
(侍郎陸元方自以為不及告人曰韋公真宰相神龍元年遷中書令封鄖國公睿宗立改封郇國太)
(平公主有異謀欲引安石拒不往後為姜皎所搆貶沔州别駕卒)韋叔夏(安石兄通禮家)
(學擢明經第歷春官員外郎武后拜洛享明堂凡所沿革皆其所裁討衆咨服之中宗時轉太常卿)
(累封沛郡公國子祭酒子縚開元時歷太常卿請宗廟籩豆皆加十二又請室加籩豆各六又議定)
(禘祫禮終太子少師)李迥秀(大亮族孫及進士第歷考功員外郎武后愛其才遷鳳閣舍人)
(中宗時歷兵部尚書迥秀母少賤妻嘗詈媵婢母聞不樂迥秀即出其妻後所居堂産芝草犬乳鄰)
(猫中宗以爲孝感旌大門閭)韋湊(萬年人永淳初解褐歷揚州法曹入爲相王府屬時姚崇)
(兼府長史嘗曰韋子識遠文詳恨晚得之睿宗時授鴻臚少卿徙太府景雲初作金仙等觀湊執爭)
(之朝廷爲減費萬計開元初累官河南太原尹封彭城郡公)韓思復(長安人祖綸貞觀中)
(歷左衛率封長山縣男思復少孤年十歲母爲語亡父狀感咽幾絶舉秀才高第襲祖封永淳中家)
(益窘歲饑京兆杜瑾以百綾餉之思復方并日食而綾完封不發調梁府倉曹參軍大旱輒開倉賑)
(民開元初歷諫議大夫山東大蝗宰相姚崇遣使分道捕蝗瘞思復上言望陛下悔過責躬以答譴)
(咎驅蝗使一切宜罷遷御史大夫性恬淡不喜為繩察累遷吏部侍郎太子賓客卒帝親題碑曰有)
(唐忠孝韓長山之墓子朝宗初歷左拾遺數直諫天寶初累官京兆尹喜識拔後進嘗薦崔宗之嚴)
(武於朝當世士咸歸重之朝宗孫佽元和初第進士累遷桂管觀察使豪右畏戢)韋維(湊從)
(祖叔謙之孫進士對策高第累遷戶部郎中善裁剖時員外宋之問善詩故時稱戶部二妙終太子)
(左庶子子虚心舉孝廉遷大理丞侍御史神龍中按大獄竇懷貞劉幽求有所輕重虚心據正不撓)
(景龍中屬羌叛既禽捕有詔悉誅虚心惟論酋長死原活其餘官至工部尚書弟虚舟歷洪解二州)
(刺史入為刑部待郎)安金藏(長安人在太常工籍睿宗為皇嗣公卿不復見惟工優給使得)
(進有誣皇嗣異謀者武后詔來俊臣問狀左右畏慘楚欲引伏金藏大呼曰公不信我言請剖心以)
(明皇嗣不反引佩刀自剚腹中腸出被地眩而仆武后聞大驚輿至禁中命高醫内腸禠桑土紩之)
(閱夕而蘇武后臨視歎其忠即詔停獄睿宗乃安神龍初母喪葬南闕口營石墳晝夜不息地本昂)
(燥泉忽湧流廬側李冬有花犬鹿相擾詔表闕於閭明皇時擢右驍衛將軍爵代國公卒配享睿宗)
(廟廷諡曰忠)尹思貞(長安人弱冠以明經第長安中歷秋官侍郎忤張昌宗出為定州刺)
(史召授司府少卿神龍初擢大理卿雍人韋月將吉武三思大逆中宗命斬之思貞固爭出為青州)
(刺史睿宗立召授將作大匠竇懷貞護作金仙玉真觀思貞數有節損懷貞讓之拂衣去帝知之特)
(召令視事累遷工部尚書前後為刺史十三郡皆以清最聞)李適(萬年人舉進士武后時預)
(修三教珠英累遷工部侍弼子季卿亦能文舉明經博學宏辭肅宗時為中書舍人大歷中終右散)
(騎常侍在朝薦進才髦與人交有終始)李尚隱(萬年人舉明經再調下邽主簿神龍中左)
(臺中丞侯令德為關内黜陟使尚隱佐之以最擢左臺御史崔湜鄭愔典選不平尚隱顯劾其罪湜)
(等皆斥去累遷御史大夫進戶部尚書尚隱性剛亮論議皆披心示誠三入御史府繩惡吏不以殘)
(鷙失名左遷復見用以循吏終始云)唐紹(臨孫神龍時為太常博士中宗始郊祝欽明奏以皇)
(后亞獻安樂公主終獻紹引正誼固爭帝又詔武后陵及諸武墓皆置守戶紹謂宜準常典睿宗即)
(位數言政損益遷給事中兼太常少卿)辛替否(萬年人景龍中為左拾遺時置公主府官)
(屬而安樂府𥙷授尤濫築第侈費過度公私疲匱替否上疏諫不省睿宗立罷斜封官千餘人俄復)
(之方營金仙觀替否又切諫不能用稍遷右臺殿中侍御史雍令劉少微恃權貪贜替否按之岑羲)
(屢以為請替否曰我為憲司懼勢縱罪謂王法何少微坐死累遷潁王府長史)李朝隱(三原)
(人中宗時歷大理丞武三思搆五王鄭愔請誅之朝隱獨以不鞫實不宜輕用法忤旨貶嶺南後遷)
(吏部員外郎時政出權倖不關兩省内授官但斜封其狀付中書即宣所司朝隱執罷千四百員遷)
(長安令宦官閻興貴有所干請曳去之成安公主奪民園不酬直朝隱取主奴杖之由是權豪斂伏)
(開元初遷吏部侍郎銓敘明審為大理卿固爭裴景仙之死母喪召為揚州大都督固辭時年已衰)
(而致毁瘠士人以為難終嶺南採訪處置使)姚班(思廉孫兄璹少孤撫昆弟友愛永徽中舉)
(明經第武后時擢文昌左丞同鳳閣鸞臺平章事班勵學有立志擢明經歷六州刺史政皆有績遷)
(太子詹事兼左庶子時節愍太子稍失道班凡四上書諫擢右散騎常侍遷秘書監睿宗立拜戶部)
(尚書班曾祖察嘗撰漢書訓纂而後之注漢書者多竊取為已說班著紹訓以發明舊義云)李
元紘(萬年人父道廣武后時同鳳閣鸞臺平章事封金城侯元紘早修謹初為雍州司戶參軍)
(太平公主嘗與民競碾磑元紘還之民長史竇懷貞趣改之元紘大署判後曰南山可移判不可摇)
(也開元初為萬年令賦役稱平擢京兆少尹詔決三輔渠時王主權家皆傍渠立磑瀦堨爭利元紘)
(勅吏盡毁之分溉渠下田民頼其恩累拜中書侍郎同中書門下平章事務峻涯檢抑奔競夸進者)
(憚之後終太子詹事元紘再世宰相有清節其當國累年未嘗改治第宅僮馬敝弱得封物賙給親)
(族家無留儲)崔沔(長安人純謹篤孝有文章擢進士歷左𥙷闕當官正言不詘睿宗時為檢)
(校御史中丞請發太倉粟及減苑囿鳥獸所給以振貧乏中書令張說數稱之遷中書侍郎沔喜論)
(得失凡事多所異同說不悅出為魏州刺史後歷秘書監太子賓客朝廷有疑議皆咨逮取衷)李
暠(淮安王神通元孫少孤事母孝張柬之見曰帝室千里駒累擢衛尉少卿居母喪柴瘠訖除家)
(人未嘗見言笑開元初歷汝州刺史檢校太原以北諸軍節度使皆有政績累為太子少傅)韓
休(長安人父大智洛州參軍其兄大敏仕武后為鳳閣舍人梁州都督李行襃為部人告變詔大)
(敏鞫治或曰行襃諸李近屬后意欲去之無列其冤恐累公大敏曰豈顧身枉人以死乎至則驗出)
(之后怒卒殺行襃而大敏賜死休舉賢良擢左𥙷闕開元中拜黃門侍郎同中書門下平章事休直)
(方不務進趨既為相天下翕然宜之時政所得失言之未嘗不盡明皇嘗獵苑中或大張樂稍過差)
(必視左右曰韓休知否已而疏輒至嘗引鑑默不樂左右曰自韓休入朝陛下無一日歡何不逐去)
(之帝曰吾雖瘠天下肥矣後罷為太子少師卒諡文忠子浩萬年主簿洪華州長史軍大理司直安)
(禄山盜京師洪渾浩及洪四子皆為賊所殺肅宗以大臣子能死難贈浩吏部郎中洪太常卿渾太)
(常少卿)韋述(宏機曾孫性嗜書舉進士開元初爲櫟陽尉累遷起居舍人譔武德以來國史)
(文約事詳歷工部侍郎述典掌圖書餘四十年任史官二十年淡榮利爲人純厚當世宗之著書二)
(萬卷皆手校定古草隷帖秘書古器圖譜無不備所著書二百餘篇弟逌迪學業亦亞述與逌對爲)
(學士與迪並禮官縉紳高之)韋繩(維弟撫養宗屬孤幼無異情舉孝廉以母老不仕踰二十)
(年乃歷長安尉威行京師擢監察御史更泗涇鄜三州刺史天寶初入爲秘書少監明皇尚文視其)
(職如尚書丞郎繩刊是圖簡以善職稱終陳王傅云)韋陟(安石子風格方整善文辭開元中累)
(遷禮部侍郎長於鑒裁取人無遺材遷吏部侍郎銓綜號爲公平李林甫楊國忠忌之由是得罪肅)
(宗即位授御史大夫江東節度使後爲吏部尚書陟家法修整敕子允就學稍怠則立堂下不與語)
(雖家童數十然應門賓客必允主之)韋斌(陟弟少修整好文藝容止嚴峭有大臣體與陟齊名)
(開元中遷秘書丞歷太常少卿拜銀青光禄大夫子況少隱王屋山孔述睿薦爲右拾遺不拜未幾)
(以起居郎召半歲輒棄官去元和初授諫議大夫勉諭到職數月乞骸骨以太子左庶子致仕當時)
(重其風操)韋抗(安石從父兄子弱冠舉明經累官御史中丞開元中為黃門侍郎進刑部尚書)
(分掌吏部選抗居職清儉不治産及終無貲以葬明皇特給槥車所表僚屬後皆為顯人)韋見
素(湊子性仁厚及進士第天寳中為江西山南黔中嶺南道黜陟使繩糾吏治所至震畏遷文部)
(侍郎銓敘平允拜武部尚書同中書門下平章事從帝入蜀兼左相封豳國公肅宗立持節奉傳國)
(璽是歲十月有星犯昴見素言禄山之死日月皆驗累拜尚書右僕射致仕子諤歷京兆府戶曹參)
(軍國忠之死軍聚不解陳元禮請殺貴妃帝猶豫諤請割恩以安社稷因叩頭流血帝寤賜妃死後)
(終給事中)賈會(華原人有高節嘗稱疾不答辟署親亡負土成墓廬其左手蒔松栢時號關中)
(曾子)賈循(會子有大略以功擢游擊將軍李適之薦為安東副大都護安禄山表以自副禄山)
(反使守幽州顔杲卿招之以傾賊巢穴循許可為向潤客等發其謀賊縊之建中二年贈太尉諡曰)
(忠從子隱林為永平兵馬使屬朱泚難率衆扈行在賊圍急隱林冒矢石死戰已而解拜神策統軍)
第五琦(長安人少以吏幹進肅宗時拜監察御史勾當江淮租庸使兼諸道鹽鐵使鹽鐵名)
(使乃自琦始當軍興隨事輒辦不益賦而用以饒乾元二年進同中書門下平章事子峰婦鄭皆以)
(孝著表闕於門)于休烈(仲謐曾孫機鑑融敏善文章開元初第進士擢制科累遷比部郎中)
(楊國忠為相斥不附已者出為中部郡太守肅宗立遷太常少卿知禮儀事兼修國史於時史籍燔)
(缺休烈奏請購之獻五代論討著舊章帝嘉之代宗時累遷工部尚書封東海郡公雖歷清要不治)
(産性恭儉仁愛無喜愠之容樂賢下善推轂士甚衆年老篤意經籍嗜學不厭)李嗣業(高陵)
(人膂力絶衆開元中從高仙芝討平勃律諸國以功進右金吾大將軍留為疏勒鎮使安祿山反詔)
(與郭子儀犄角常為先鋒廣平王收長安嗣業統前軍陳於香積祠北賊精騎薄戰王師不能陣嗣)
(業持長刀大呼出陣所向無前自日出至昃斬首六萬級遂平長安略定諸州封虢國公兼北庭行)
(營節度使與子儀等圍相州諸將無功獨嗣業披聖數奮中流矢卧帳中方愈忽聞金鼓聲知與賊)
(戰大呼創潰血流數升卒諡曰忠勇贈武威郡王)李峴(吳王恪孫世居京兆天寶時累遷京)
(兆尹出爲零陵太守至德中復爲京兆封梁國公乾元二年以中書侍郎同中書門下平章事時李)
(輔國用權制誥或不出中書峴極言其惡帝悟稍加檢制輔國由是深銜之出爲蜀州刺史代宗時)
(復拜門下侍郎同中書門下平章事不踰月爲要近所譖遂罷峴兄峘嶧與峘同時爲御史大夫俱)
(判臺事又合制封公嶧至戶部侍郎)龐堅(涇陽人四世祖玉魁梧有力明軍法高祖時爲領軍)
(武衛二大將軍梁州總管安禄山反堅以長史守潁州賊將悉銳攻之堅晝夜戰糧盡援絶被執不)
(屈死)程千里(萬年人累官安西副都護天寶末兼北庭都護討阿思布獻俘擢右金吾衛大)
(將軍禄山反爲上黨長史賊將蔡希德圍上黨千里率百騎欲直擒之幾得而救至乃退會橋壞馬)
(顛爲賊執謂從騎曰爲我報諸將可失帥不可失城軍中皆爲泣下增備固守賊不能下乃囚千里)
(於東都後為所害)路嗣恭(三原人以世蔭為鄴尉連徙蕭關神烏姑臧令考績為天下最)
(轉渭南令時關畿用兵使人係道嗣恭儲具有素而民不優大歷中為嶺南節度使封冀國公討斬)
(哥舒晃還為兵部尚書子應貞元初為虔州刺史累遷宜歙池觀察使李錡反發兵救湖常二州以)
(故錡不能拔)李泌(京兆人七歲知為文明皇召試賦方圓動靜張說賀帝得竒童張九齡尤)
(奬愛呼為小友天寶中待詔翰林供奉東宫楊國忠疾之斥置蘄春郡後謁肅宗於靈武入議國事)
(出陪輿輦拜元帥廣平王行軍司馬帝曰卿侍上皇中為朕師今下判廣平王行軍朕父子貴卿道)
(義二京平泌謀居多崔圓李輔國疾之泌畏禍乞隱衡山代宗立召還元載忌泌又出之德宗時拜)
(中書侍郎同中書門下平章事累封鄴縣侯順宗為太子帝有廢立意泌執爭至數十帝悟太子乃)
(得安加集賢殿崇文館學士卒贈太子太傅泌出入禁中事四君數為權倖所疾常以智免時時讜)
(議能寤移人主柳玭稱其功大於魯連范蠡云)常衮(京兆人天寶末及進士第性狷介不妄交)
(游累為中書舍人文采贍蔚譽重一時魚朝恩兼國子監衮奏成均之任不宜以宦官領職帝誕日)
(諸道爭以侈麗奉獻衮請還之又言諸祠寺寫經造像焚帛埋玉所賞賚歲巨萬計若以昜芻粟減)
(貧民之賦福豈有量哉代宗嘉納拜門下侍郎同中書門下平章事後為福建觀察使卒於官)韋
倫(京兆人以廕𥙷藍田尉幹力勤濟從明皇入蜀為劍南節度行軍司馬置頓判官中人衛本多)
(侵暴倫以清儉自將西人頼濟乾元中為山南東道節度使李輔國方恣横倫不肯謁憾之中罷為)
(秦州刺史代宗立宦者吕太乙反嶺南詔拜倫韶州刺史為太乙反間斥棄十年德宗嗣位擢太常)
(少卿使吐蕃諭天子威德贊普入獻進太常卿兼御史大夫數論政得失盧杞惡之改太子少保杞)
(敗後帝欲復用𣏌為刺史倫苦諫乃止進太子少師郢國公致仕)李勉(鄭惠王元懿曾孫家)
(京兆從肅宗靈武擢監察御史時武臣無法度大將管崇嗣背闕坐笑語諠縱勉劾不恭帝曰吾有)
(勉乃知朝廷之尊擢太常少卿欲遂柄用而李輔國諷使下已勉不肯乃出為汾州刺史歷京兆尹)
(兼御史大夫拜嶺南節度使進工部尚書封汧國公歷滑亳汴宋節度使興元初以檢校司徒同平)
(章事卒贈太傅諡貞簡)李涵(永安王孝基曾孫簡素忠謹為宗室雋郭子儀表為關内鹽池)
(判官再遷宗正少卿寶應初母喪奪哀持節宣慰河朔所至州縣非公事不言蔬飯水飲席地以瞑)
(使還固請終制代宗見其癯毁許之)韓滉(休子至德中歷吏部員外郎性強直明吏事以戶部)
(侍郎判度支數年德宗時為鎮海軍節度使遣將破走李希烈調發糧帛以濟朝廷當時頼之貞元)
(初加檢校左僕射同平章事江淮轉運使封晉國公劉元佐不朝滉過汴諷之為辦裝犒軍元佐遂)
(入朝滉雖宰相子性節儉衣裘茵袵十年一易居處僅蔽風雨不為家人資産初判度支李晟以禆)
(將白軍事滉待之加禮使其子拜之後晟終立大功)韓洄(滉弟乾元中累拜諫議大夫數上章)
(言得失德宗時擢戶部侍郎判度支積米長安萬年二縣各數十萬石視年豐耗而發斂人不艱食)
(終國子祭酒)姚南仲(下邽人乾元初擢制科累進右𥙷闕代宗詔近城為獨孤皇后陵以)
(朝夕臨望南仲上疏諫帝嘉納進五品階以酬讜言德宗時拜義成節度使授尚書右僕射)崔
祐甫(沔子第進士累遷中書舍人性剛直遇事不回德宗即位拜中書侍郎同中書門下平章)
(事薦舉惟其人不自疑畏推至公以行未踰年除吏幾八百員莫不諧允淄青李正已畏帝威斷表)
(獻錢三十萬緡祐甫請遣使勞其軍以所獻就賜將士正已慚服卒贈太傅諡文貞以弟之子植為)
(嗣植博通經史為補闕數論得失長慶初拜中書侍郎同中書門下平章事)馮河清(京兆)
(人始隷郭子儀軍拜左衛大將軍後從馬璘充兵馬使數遇吐蕃多效級名聞軍中德宗走奉天河)
(清召諸將計事東向哭相勵以忠衆義其為無敢異言即發儲鎧完仗百餘乘獻行在六軍大振即)
(拜河清涇原節度使安定郡王朱泚數遣諜人訹之河清輒斬以徇後為田希鑑所害贈太子太傅)
于邵(萬年人天寶末第進士德宗時累遷諫議大夫知制誥進禮部侍郎朝有大典冊必出其)
(手後出為杭州刺史貶衢州别駕徙江州卒邵孝弟有行晚塗益修潔)奚陟(京兆人大歷末)
(擢進士召授左拾遺居親喪毁瘠過禮朱泚反走間道及車駕於興元貞元八年遷中書舍人江南)
(淮西大水詔陟勞問循慰所至人人便安遷刑部侍郎裴延齡誣劾京兆尹李充遺陸䞇金帛郎中)
(崔元翰揣延齡指逮繫搒掠甚急陟白其誣元翰恚死尋遷吏部銓綜平允陟少著名節常薦權德)
(輿楊於陵後皆有名)韋臯(萬年人六代祖範有功周隋間臯起家累辟帥府德宗時以殿中侍)
(御史知隴州行營留事朱泚反遣使以御史中丞授臯皐殺之泚復遣他奴拜臯鳳翔節度使臯亦)
(斬之帝乃授臯隴州刺史置奉義軍拜節度使寵其功貞元初代張延賞為劍南西川節度使用功)
(進檢校司徒兼中書令南康郡王卒贈太師諡忠武臯治蜀二十一年凡破吐蕃四十八萬其功烈)
(為西南劇)杜佑(萬年人父希望開元中拜鄯州都督知留後破吐蕃城鎮西軍而還為宦者牛)
(仙童所誣下遷恒州刺史佑以蔭𥙷濟南參軍建中初以戶部侍郎判度支盧杞惡之出為饒州刺)
(史遷嶺南節度使歷淮南節度貞元十九年拜檢校司空同平章事順宗憲宗初兩攝冢宰拜司徒)
(封岐國公以太保致仕佑資嗜學雖貴猶夜分讀書著通典二百卷儒者服其書約而詳子式方以)
(篤行稱官桂管觀察使式方子悰尚岐陽公主出入將相累拜司空封邠國公悰弟慆咸通中為泗)
(州刺史龐勛反圍城十月慆以忠義拊循士皆殊死卒完一州賊平遷義成軍節度使)王紹
(太原人徙萬年少為顏真卿所器字之曰德素奏為武康尉包佶領租庸鹽鐵使署判官時李希烈)
(阻兵江淮輸物留梗乃徙餉道自潁入汴紹入關德宗已西狩乃督輕貨趣間道走洋州由是紓難)
(歷戶部侍郎判度支頃之遷尚書主計凡八年每政事多所關訪順宗立出為東都留守元和初為)
(武寕軍節度使復拜兵部尚書判戶部)杜黃裳(萬年人擢進土第又中宏辭郭子儀辟佐)
(朔方府入為侍御史為裴延齡所惡十期不遷貞元末累遷太常卿王叔文用事黃裳未嘗過其門)
(壻韋執誼輔政黃裳勸請太子監國執誼不聽即拂衣出皇太子總軍國事擢門下侍郎同中書門)
(下平章事劉闢叛黃裳堅請討之因奏罷中人監軍而&KR0825;委高崇文凡兵進退皆自中指授蜀平帝)
(目黃裳曰卿之功也始德宗務姑息方鎮選不出朝廷黃裳每具言宜鑒貞元之弊整法度朘損諸)
(侯則天下治帝嘉納之由是平夏翦齊滅蔡平復兩河赫然號中興元和二年爲河中晉絳節度使)
(封邠國公卒贈司徒諡宣獻)徐申(京兆人擢進土第嗣曹王臯討李希烈申以洪州長史行)
(刺史事皐表其能遷韶州刺史州民詣觀察使以其有功於人請爲生祠申固讓進嶺南節度使劉)
(闢反表請發卒五千循馬援故道擣闢不備詔可加檢校禮部尚書封東海郡公)韋夏卿
(萬年人大歷中與弟正卿同舉賢良方正皆策高等歷吏部侍郎時從弟執誼在翰林嘗受人金有)
(所干請密以納夏卿懷中夏卿曰吾與爾頼先人遺德致位及此顧當是哉執誼大慚累官檢校工)
(部尚書東都留守夏卿性通簡好古談說多聞人不見其喜愠撫孤姪恩踰已子爲政務通理不甚)
(作條教所辟士如路隋張賈李景儉等至宰相達官世稱知人)任迪簡(萬年人擢進士第天)
(德李景略表佐其軍軍中悦其長者景略卒舉軍請爲帥德宗乃授迪簡豐州刺史天德軍使入爲)
(太常少卿改易定節度使三年上下完充入除工部侍郎)竇牟(金城人累佐節度府晚從昭義)
(盧從史度不可諫即移疾歸從史敗不以覺微避去自賢位國子司業兄常弟羣庠鞏皆工詞章為)
(聯珠集行於時)許孟容(長安人擢進士異等德宗時累遷給事中自袁高爭盧杞後凡十八)
(年門下無議可否者至孟容數論駮四方想見其風元和中為京兆尹神策軍吏李昱貸富人錢不)
(償孟容遣吏捕詰使償曰不如期且死一軍盡驚訴於朝憲宗詔以昱付軍治之奏曰臣為陛下抑)
(豪強錢未盡輸昱不可得帝嘉其守正許之京師豪右大震累遷尚書左丞東都留守)韋貫
之(名純以字行夐八世孫父肇大歷中為中書舍人累上疏言得失為元載所惡左遷久之載曰)
(肇若過我當處以善地終不詣載誅除吏部侍郎代宗欲相之會卒貫之及進士第再遷長安丞永)
(貞時為監察御史權倖側目憲宗時歷禮部侍郎所取士抑浮華先實行流競為息改尚書右丞同)
(中書門下平章事遷中書侍郎平淮西服鎮州皆如其策以張宿姦佞欲斥之為所搆罷穆宗立以)
(工部尚書召未行卒貫之嚴身律下以正義裁物生平未嘗通饋遺故家無羡財)韋綬(貫之)
(兄舉孝廉又貢進士禮部侍郎潘炎將以為舉首綬以其友楊凝親老讓之不對策凝遂及第後擢)
(明經德宗時以左補闕為翰林學士密政多所參逮帝嘗幸其院韋妃從綬方寢學土鄭絪欲馳告)
(之帝不許時大寒以妃蜀襭袍覆而去其待遇如此出入八年性謹畏甚終散騎常侍弟纁有精識)
(兄弟皆名重當時)令狐楚(德棻之裔五歲能為詞章既及第歷桂管太原幕德宗每省太)
(原奏必能辨楚所為數稱之憲宗累擢翰林學士中書舍人文宗時政在宦宫數上書辭位終山南)
(西道節度使楚外嚴重不可犯而中寬厚善撫御治有績人人得所宜子綯宣宗時為學士詔與論)
(人間疾苦帝出金鏡書曰太宗所著也綯舉其要帝曰善後同平章政事)柳公綽(華原人幼)
(孝友起居皆有禮法為吏部郎中憲宗數出游畋公綽奏太醫箴以諷帝置之坐隅拜御史中丞後)
(遷刑部尚書京兆府有姑鞭婦至死者府欲殺之公綽曰尊毆卑非鬭也且子在以妻而僇其母不)
(順遂減論太和中出鎮河東以病乞代授兵部尚書疾急忽顧左右召故吏謂諉以家事乃曰爲我)
(白宰相徐州專殺李聽親吏非高瑀不能安因不復語公綽居喪毁慕三年不澡沐事後母薛謹甚)
(蒞官未嘗以私喜怒加人取士皆知名)李夷簡(鄭惠王元懿四世孫擢進士第憲宗時累)
(拜門下侍郎同中書門下平章事出爲淮南節度使以直自閑歷三鎮家無産資病不迎醫將終戒)
(無厚葬母事浮屠母碑神道世謂行已能有終始者)韓臯(滉子資質厚重有大臣器策賢良方)
(正異等累拜尚書右丞王叔文用事臯嫉之謂人曰吾不能事新貴叔文怒出爲鄂岳蘄沔觀察使)
(歷東都留守忠武軍節度使所至有績召拜吏部尚書進左僕射)程异(長安人居鄉以孝聞)
(第明經累遷衛尉卿鹽鐵轉運副使方討蔡异使江表調財用不加斂經用以饒元和中以工部侍)
(郎同中書門下平章事猶領鹽鐵身殁官第無留貲世重其廉)白居易(下邽人貞元中擢進)
(士拔萃元和初入翰林爲學士遷左拾遺奏凡十餘上後對殿中論執強鯁帝變色罷拜左贊善大)
(夫出為江州司馬歷主客郎中知制誥轉中書舍人以言不見聽丐外遷為蘇杭二州刺史文宗立)
(遷刑部侍郎二李黨事興居易恥緣黨人升乃移病分司東都會昌初以刑部尚書致仕卒贈尚書)
(右僕射諡曰文居易文章精切尤工詩多至數千篇當時士人爭傳雞林行賈售其國相率篇易一)
(金初與元微之酬詠號元白晚與劉禹錫齊名號劉白弟行簡擢進士第官主客郎中敏而有辭從)
(祖弟敏中官至中書令)韋丹(孝寬六世孫高祖瑅以洗馬事太子承乾諫不聽太宗才之擢)
(給事中終太子詹事丹早孤從外祖顏真卿學舉五經高第歷咸陽尉順宗為太子以殿中侍御史)
(召為舍人詔拜司封郎中使新羅國故事使外國賜州縣十官賣以取貲號私覿官丹謂不足於資)
(宜上請安有貿官受錢即具疏所宜費帝命有司與之因著令還為容州刺吏以諫議大夫召有直)
(名劉闢反議者欲釋不誅丹上疏言不可赦憲宗襃美累遷江南西道觀察使卒後宣宗讀元和實)
(錄見丹政事卓然乃詔觀察使紇干泉上丹功狀命刻於碑子宙宣宗時為永州刺史多善政後拜)
(江西觀察使南方以爲世官累加檢校尚書左僕射同中書門下平章事弟岫亦有名累官福建觀)
(察使)韋顗(見素孫早孤事姊恭順及長身不衣帛通陰陽象緯博知山川風俗議論典據歷御)
(史𥙷闕與李約李正辭更進諷諫數移大事裴垍韋貫之李絳崔羣蕭俛皆布衣舊繼爲宰相朝廷)
(典章多所咨逮嘗曰吾儕五人智不及一韋公敬宗時歷吏部侍郎)韋表微(元禮七世孫擢)
(進士第歷翰林學士時學士缺人人爭薦丞相所善者表微獨薦韋處厚人服其公又與處厚議增)
(選學士復薦路隋處厚以諸父事表微因曰隋位崇入且翁右奈何答曰選德進賢初不計私也遷)
(中書舍人文宗立進戶部侍郎表微好春秋病諸儒是非紛然著三經總例又以學者薄師道著九)
(經師授譜)韋處厚(萬年人事繼母以孝聞中進士第憲宗初擢右補闕數上書言皆忠切穆)
(宗立爲翰林侍講學士與路隋合上六經法言再遷中書舍人張平叔以言利得幸請官自鬻鹽處)
(厚發十難誚其謬遂寢文宗時拜中書侍郎平章事勸帝近君子遠小人又言裴度忠可久任帝嘉)
(納之處厚姿狀如甚懦者至廷爭嶷然不可回奪百僚畏惕未嘗敢及以私性嗜學家書讐正至萬)
(卷)柳公權(公綽弟穆宗時以侍書學士再遷司封員外郎帝嘗問公權用筆法對曰心正)
(則筆正帝改容悟其以筆諫也文宗時遷中書舍人嘗與六學士對便殿帝舉袂曰此三澣矣學士)
(皆賀公權曰人主當進賢退不肖納諫諍明賞罰若服澣衣此小節耳其忠益多類此咸通時以太)
(子太保致仕公權博貫經術其書法結體勁媚自成一家)柳仲郢(公綽子嗜學工文著尚書)
(二十四司箴為韓愈咨賞為左諫議大夫武宗延方士築望仙臺累諫諄切咸通中終天平節度使)
(仲郢父子更九鎮五為京兆再為河南皆不奏祥瑞不度浮屠急於摘貪吏濟單弱每旱潦必貸匱)
(蠲負里無逋家子玼清直有父風官御史大夫昭宗欲倚以相中官譖罷之述家訓以戒子孫世傳)
(為法)李石(襄邑王神符五世孫元和中擢進士第文宗時以戶部侍郎同中書門下平章事進)
(中書侍郎石以身徇國不恤近倖張權綱欲強王室收威柄仇士良疾之遂罷去弟福太和中第進)
(士石當國薦福可任治人終太子太傅)李賀(系出鄭王七歲能詞章韓愈皇甫湜過其家使)
(賦詩援筆輒就如素搆自目曰高軒過二人大驚自是有名為詩辭尚竒詭絶去翰墨畦逕當時無)
(能效者以父名晉肅不肯舉進士為協律郎卒年二十七)李漢(淮陽王道元六世孫少事韓愈)
(通古學愈以子妻之擢進士第累遷左拾遺敬宗時漢言多所補救坐婞詰出佐興元幕府文宗時)
(官至吏部侍郎論次憲宗實錄書宰相李吉甫事不假借貶汾州司馬大中時又為宗正少卿)杜
牧(佑孫善屬文第進士歷殿中侍御史内供奉時劉從誎守澤潞何進滔據魏博驕蹇不循法度)
(牧追咎長慶以來朝廷措置無術復失山東嫌已不當位而言實有罪故作罪言後澤潞平略如其)
(策累遷中書舍人牧剛直有竒節不為齪齪小謹敢論列大事指陳利病尤切於詩情致豪邁人號)
(為小杜以别杜甫云弟顗舉進士賈餗異之李德𥙿辟浙西府賓佐德𥙿貴盛賓客無敢忤惟顗數)
(諫正之顗亦善屬文與牧相上下)李從晦(襄邑恭王神符六世孫寶歷初及進士第歷常)
(州刺史鎮海軍山南西道節度使所至以風力聞少與崔龜從李景讓裴休善奬目後進名知人楊)
(收方布衣進謁從晦一見如雅識即待以公輔後果至宰相)韋温(綬子七歲日誦書數千言)
(十一舉兩經及第以拔萃高等𥙷咸陽尉入為著作郎解歸侍親疾彌二十年衣不弛帶既居喪毁)
(瘠不支服除頻遷右𥙷闕宰相宋申錫被搆罪不測温率同舍伏閣切爭羣臣請上尊號温固諫乃)
(止李德𥙿入輔擢禮部員外部或言與牛僧孺厚德𥙿曰是子堅正可以私廢乎鄭注節度鳳翔表)
(為副温拒不從再遷翰林學士固辭久之為給事中論駮王晏平尉遲璋事封上詔書武宗立擢吏)
(部侍郎終宣歙觀察使)盧鈞(藍田人舉進士中第歷監察御史爭宋申錫獄知名出為華州)
(刺史擢嶺南節度使南方服其德不懲而化以戶部侍郎召判戶部會昌中拜山南東道節度使徙)
(宣武河東大中中以檢校司空同平章事為山南西道節度使懿宗初以太保致仕鈞居官必有績)
(大抵根仁恕至誠而施於事位將相没而無贏財)韋正貫(臯弟平之子平與臯斬朱泚使)
(者間走奉天上功擢萬年尉正貫推蔭爲單父尉舉賢良方正異等調華原尉又中詳閑吏治科歷)
(夀州團練使宣宗立以治最拜京兆尹擢嶺南節度使人服其清)韋澳(貫之子第進士復擢)
(宏辭方靜寡欲十年不肯調御史中丞高元裕與其兄温善諷澳謁已温以告澳曰恐無呈身御史)
(宣宗時累遷兵部侍郎進學士承旨每見帝開陳可否未嘗不納改京兆尹帝舅鄭光主墅吏豪肆)
(積年不輸官賦澳逮繫之帝問可貸否答曰陛下擢臣尹京邑安可使畫一法獨行於貧下乎太后)
(爲輸租乃免由是豪右斂迹出爲河陽節度使懿宗時徙平盧又徙邠寕後以河南尹辭疾歸)杜
審權(如晦六世孫第進士舉拔萃中爲右拾遺宣宗時累遷翰林學士承旨懿宗立進同中書)
(門下平章事出爲鎮海軍節度使入爲尚書左僕射㐮陽郡公繼領河中忠武節度卒審權清重寡)
(言性長厚居翰林最久終不漏禁近語在方鎮視事有常處非日入未始就内寢坐必斂袵常若對)
(大賓客與杜悰俱位將相世謂爲小杜公)王徽(京兆人第進士宣宗時授右拾遺書二十餘上)
(言無回忌進考功員外郎故事考簿以朱注上下爲殿最歲久易漫吏輒竄易爲奸徽始用墨遂絶)
(妄欺廣明初爲戶部侍郎同平章事黃巢入關僖宗西狩徽爲賊所執將汙以官徽陽瘖不答以刃)
(脅肩卒不動守者懈乃奔河中詔拜諸道租庸供軍使因說都監楊復光請赦沙陀罪令赴難遂平)
(京師進檢校司空御史大夫權京兆尹宦要家爭治第侵冒齊民訟訴滿前徽不屈勢倖一平以法)
(昭宗立授吏部尚書進右僕射)于琮(休烈曾孫擢第授左拾遺尚廣德公主咸通中以兵部尚)
(書同平章事僖宗時拜尚書右僕射黃巢陷京師以病卧家巢欲起爲相琮辭疾賊迫脅不止乃曰)
(吾死在旦夕位宰相義不受汙賊遂害之)王處存(萬年人僖宗時累遷義武節度使黃巢陷)
(京師處存號哭不俟詔分兵二千間道至山南衛乘輿外約王重榮連盟進屯渭橋中和二年授京)
(城東面都統每痛國難未夷語輒流涕軍中多其義愈爲之用素善李克用遣使十輩曉譬迎勸卒)
(共平京師王鐸差興復功處存爲第一進檢校司徒同中書門下平章事節度河中)杜讓能
(審權子擢進士第以孝聞僖宗狩蜀奔謁行在為翰林學士讓能思精敏凡號令行下處事植機無)
(所遺算帝走寶雞進狩梁間關嶮澁讓能未嘗暫去帝側擢兵郎侍郎同平章事昭宗立封晉國公)
(進太尉景德二年討李茂貞宰相崔昭緯密遣人語茂貞曰上不喜兵一出太尉茂貞迎戰至三橋)
(讓能請歸死以紓國難帝泣下不能巳乃賜死復贈太師)韓偓(萬年人擢進士第為翰林學士)
(遷中書舍人嘗與宰相定策誅劉季述昭宗反正為功臣帝西幸偓夜追及鄠至鳳翔遷兵部侍郎)
(進承旨偓處可機密率與帝意合欲相者三四朱全忠怒其薄巳貶濮州司馬帝執其手流涕曰我)
(左右無人矣偓挈其族南依王審知而卒)︹五代︺︹唐︺任圜(三原人李嗣昭節度昭義辟圜)
(觀察支使梁兵圍潞州踰年救兵皆去圜勸嗣昭堅守巳而莊宗攻破梁圜由是知名從戰胡柳有)
(功莊宗勞之曰仁者之勇也明宗時拜同中書門下平章事兼判三司圜選辟才俊抑絶僥倖公私)
(給足天下便之)李懌(京兆人少好學工文辭唐末舉進士天成中累遷尚書右丞承旨張文寶)
(知貢舉所放進士中書有覆落者命懌作詩賦為貢舉格懌笑曰予少舉進士登科偶然耳假令復)
(就禮部試未必不落第安能與後生英俊為準格聞者多其知體)︹周︺王易簡(萬年人少)
(好學工詩梁乾化中舉進士擢第晉初判宏文館史館事晉祖治求速效易簡上漸治論以諫之詔)
(付史館歷吏部侍郎左丞判吏部銓號為舉職廣順初遷禮部尚書改刑部致仕)︹宋︺杜漢
徽(長安人有膂力善騎射晉漢周時戍邊州屢破遼兵宋初領茂州刺史改潮州從平李筠李重)
(進錄功居多累官雄武軍使)張保續(萬年人由通事舍人累遷客省使宋初遷衛尉卿判)
(四方館客省閤門事性介直好儉素在閤門前後四十年善宣贊辭令累使藩國不辱命)韓溥
(長安人唐相休之裔孫周顯德初舉進士開寶三年為監察御史歷司門郎中博學善持論詳練臺)
(閣故事多知唐朝氏族號為近世肉譜)梁延嗣(長安人少事高季興頗見委任歷事四帥)
(人稱其忠盡繼冲納土太祖授延嗣復州防禦使撫慰之曰使高氏不失富貴爾之力也改濠州防)
(禦使有善政)崔翰(萬年人太祖時以功累官端州刺史太平興國二年授殿前都指揮使從)
(征太原命總侍衛馬步諸軍流矢中其頰督戰益急知定州大破遼兵以功擢武泰軍節度使後移)
(鎮安軍卒翰驍勇有謀所至多立功輕財好施死之曰家無餘貲)楊礪(鄠人建隆中舉進士)
(甲科父喪絶水漿數日解褐鳳州推官以母疾棄官真宗尹開封礪為推官真宗甚重之累官工部)
(侍郎樞密副使咸平二年卒真宗冒雨臨其喪礪僦舍委巷中乘輿不能進步至其地嗟憫久之)
宋璫(渭南人乾德中進士及第擢著作佐郎知綿州太宗時歷知泰州益州皆有善政淳化中)
(改知蘇州卒璫性清簡歷官三十年未嘗問家事惟聚書以貽子孫)寇準(下邽人年十九舉進)
(士為鹽鐵判官極陳利害擢樞密院直學士叛吏部銓嘗奏事殿中語不合帝怒起準輙引帝衣令)
(帝復坐事決乃退太宗嘉之曰朕得寇準猶文皇之得魏徵也景德元年同中書門下平章事遼兵)
(大入中外震駭準獨請帝親征遂幸澶州遼乃奉書請盟河北罷兵準之力也王欽若譖之遂罷後)
(復相爲丁謂所搆貶雷州司戶參軍卒後贈中書令萊國公謚忠愍)王凱(京兆人曾祖全斌本)
(太原人祖審鈞爲永興軍駐泊都監以擊賊死遂家京兆寇準守長安見其狀貌竒之薦爲三班奉)
(職元昊反徙麟州都監歷并代州鈐轄屢破夏人歷武勝軍節度使凱治軍有紀律善撫循士卒平)
(居與均飲食至臨陣援枹鼓毅然不少假借故士卒畏信戰無不力孫詵能詩善畫尚蜀國長公主)
(官至留後)史序(京兆人善推步算數知司天監事淳化中修儀天歷上之又嘗纂天文歷書爲)
(十二卷以獻序慎密勤職在監三十年未嘗有過衆頗稱之)李建中(京兆人幼好學太平)
(興國中進士甲科官太常博士表陳時政利害序王霸之略太宗嘉賞建中性簡靜風神雅秀怙於)
(榮利前後三求掌西京御史臺好吟咏善書札行草尤工)宋湜(長安人父温故與弟温舒皆有)
(時名湜幼警悟早孤與兄泌厲志篤學事母以孝聞太平興國進士咸平元年以給事中充樞密副)
(使從真宗北廵卒湜器識沖遠美文詞工書善談論又好趨人之急當世士流翕然宗仰之温舒子)
(澥有清節居長安不仕與种放魏野遊多篇什酬唱澥弟濤端拱初進士知襄城縣以政績聞累遷)
(監察御史知虢州)李若拙(萬年人舉進士擢上第又登賢良方正直言極諫科改著作佐)
(郎雍熙三年假秘書監使交州黎桓制度踰僭若拙戒以臣禮由是桓聽命拜詔盡恭燕饗日以竒)
(貨異物列於前若拙一不留盼帝謂其不辱命歷知昇貝二州卒子繹幼謹愿第進士歷知華貝延)
(等州所至稱治三知鳳翔府終右諫議大夫繹自以久宦在外嘗作五知先生傳謂知時知難知命)
(知退知足也)甄婆免(鄠縣人母劉為同里董知政擊殺婆兒方十歲避仇徙居赦村後數)
(年稍長大寒食具酒殽詣母墳慟哭歸取條桑斧置袖中往見知政以斧斫其腦殺之有司以其事)
(上請太宗嘉其能復母讐特貸焉)惠從順(京兆人十世同居太宗時詔表門閭)張佶
(胃南人少有志節咸平初擢陜西轉運副使至延安過夏入宼親督兵擊敗之歷為麟府益州邠寕)
(鈐轄天禧中拜西上閣門使復為涇原鈐轄佶涉獵書史勇敢善射有方略其總戎護塞以威名自)
(任)元守全(長安人五世同居真宗時旌表仍蠲其課調)李仕衡(成紀人後家京)
(兆府進士及第調鄠縣主簿田重進守京兆命仕衡鞫死囚五人活者四人重進即其家謂曰子有)
(隂施此門當高大之寇準薦其材累遷度支副使歷河北陜西轉運使知天雄軍青州入為三司使)
(仁宗初拜尚書左丞前後管計事二十年才智過人子丕緒累官司農卿居官廉靜家多圖書集歷)
(代石刻為數百卷)李仲容(萬年人祖濤仕漢拜平章事仲容舉進士甲科除大理評事知)
(三原縣天聖中累遷右諫議大夫至戶部侍郎性醇易不與物忤與人言未嘗及勢利三弟早卒字)
(其諸孤十餘人如己子當世稱其長者自集制草為冠鳳集十二卷)趙瞻(其先亳州永城人徙)
(盩厔舉進士第歷知萬全夏縣永昌皆有善政治平初除侍御史英宗遣内侍為陜西諸路鈐轄瞻)
(請追還責成守臣吕誨等諫濮議罷去瞻乞與同貶遂通判汾州神宗時為開封府判官言青苗法)
(不便王安石欲瞻助己使其黨餌以知雜御史瞻不應由是不得留京師元祐初累官同知樞密院)
(事所著有春秋論史語牴牾論唐春秋等書)吕大忠(其先汲郡人後家藍田登第為華隂)
(尉晉城令歷僉書定國軍判官熙寕中王安石議立緣邊封溝大忠陳五不可使遼議代北地與之)
(力爭元豐中為河北轉運判官上生財養民十二事河決蝗災入對極論之元祐中知秦州有治聲)
(後以寶文閣直學士知渭同二州致仕)吕大防(大忠弟由進士第歷監察御史裏行英宗)
(時首言紀綱賞罰未厭四方之望議濮王稱考謂顧私恩違公議章累十數上元豐初知永興軍神)
(宗以慧星求言大防陳三說九宜累數千言時用兵西夏調度百出有不便者輒上聞務在寬民及)
(兵罷民力比他路為饒供億軍需亦無乏絶元祐初封汲郡公拜尚書左僕射兼門下侍郎興范純)
(仁並位同心戮力以相王室進退百官不可干以私不市恩嫁怨以邀聲譽八年始終如一後為章)
(惇等所搆貶死大防自少持重無嗜好兄弟同居相切磋論道考禮冠婚喪祭一本於古關中言禮)
(學者推吕氏紹興初贈太師宣國公諡正愍)吕大鈞(大防弟中乙科知三原縣後為鄜延)
(轉運使從事卒大鈞從張載學能守其師說而踐履之冠婚喪祭一本於禮關中化之尤喜講明井)
(田兵制悉撰次為圖藉可見於用載每嘆其勇為不可及)吕大臨(大鈞弟學於程頤與謝良)
(佐游酢楊時在程門號四先生通六經尤邃於禮元祐中為太學博士遷秘書省正字范祖禹薦其)
(好學修身如古人可備勸學未及用而卒)陳求道(咸寕人登進士第靖康問判都水監二帝)
(出郊請和求道力爭之不聽金人立張邦昌下令在京官不朝者死求道竟不往建炎四年高宗命)
(為襄鄧随郢鎮撫未行自咸寕挈家就食嘉魚值亂兵起乃之蒲圻寓龍堂僧寺招撫劉忠叛一夕)
(數千人麇至驅求道至茗山具酒食奉為主將南走湖湘求道正色厲辭賊怒殺其妻蔡及二子符)
(佺求道罵愈厲賊斫其口拔舌斷之獨符子凱竄山谷得免)劉化源(耀州人紹興進士建)
(炎初金兵陷關陜化源知隴州不肯降城陷被執使人守之不得死遂驅入河北鬻蔬菓隱民間者)
(十年終不屈辱)劉長孺(耀州人博州判官與劉豫書備陳祖宗德澤勸以轉禍為福豫怒囚)
(之百日終不屈紹興中宣諭使周聿上之朝詔赴行在命轉兩官奉祠其後金復渝盟長孺之華隂)
(不屈而死)李好義(下邽人弱冠從軍善騎射開禧初為興州正將吳曦叛好義與其兄謀誅)
(之約立長史安丙以主事遂率李貴等七十四人入偽宫斬曦首馳告安丙宣詔軍民拜舞撫定城)
(中市不改肆好義請乘時取關外四州丙從之十戰至山砦高堡七日至西和金西和節度使完顔)
(欽奔遁好義遂以中軍統制知西和州曦將王喜遣其黨毒之遂卒居民號慟如喪私親贈檢校少)
(保謚忠壯)︹金︺蕭貢(咸陽人大定中進士累官翰林修撰上書言擢真才核功能慎名器重守)
(令然後政化可行百事可舉又論時政五弊言路四難詞意切至歷戶部尚書致仕貢好學讀書至)
(老不倦有註史記一百卷)楊達夫(三原人泰和中進士有才幹嘗主鄠縣簿事一從簡吏民)
(樂之達夫亦愛其山水之勝因家焉會有詔徙民東入關達夫與衆行及韶為游騎所執將禠衣害)
(之達夫挺然直立曰我金國臣子既為汝所執不過一死忍祼袒以黯天日耶遂見殺)︹元︺李
邦瑞(臨潼人幼嗜學讀書通大義嘗被掠逃至太原為金將小史穆呼哩攻下諸城堡金將走)
(邦瑞率衆來歸復居太原守臣惜其材具鞍馬遣至行在所受旨使宋道出蘄黃宋遣賤者來迎邦)
(瑞怒叱出之宋改命行人乃議如約而還從諸王庫春經略河南凡所歷州郡繪圖以進授金符宣)
(差軍儲使穆呼哩舊作木華黎庫春舊作闊出今並改)賀仁傑(鄠人父貴數從軍有功關)
(中兵後積尸滿野賁買地收瘞之嘗於毁垣中得白金七千五百兩持五千兩獻世祖以助軍世祖)
(即位賜金符總管京兆諸軍鄂囉仁傑從世祖南征雲南北征納延皆著勞績居中事上知無不言)
(多所裨益而言不外泄帝深愛重之帝欲選民間童女以充後宫及有司買物多非其土産山後鹽)
(禁久為民害皆奏罷之民為之立祠為上都留守累加中書右丞大德中請老仁宗時諡忠貞追封)
(奉元王鄂囉舊作奥魯納延舊作乃顔今並改)蕭㪺(奉元人性至孝讀書南山者三十年)
(博極羣書及門受業者甚衆世祖辟侍秦邸以疾辭大德末拜太子右諭德入覲東宫書酒誥為獻)
(疾作歸卒賜諡貞敏㪺制行甚高真履實踐其教人必自小學始為文立意精深一以濓洛考亭為)
(據關輔之士翕然宗之稱為一代醇儒)韓擇(奉元人天資超異信道不惑其教學者雖中歲)
(以後亦必使自小學等書始曰人不知學白首童心且童蒙所當知而皓首不知可乎擇尤邃理學)
(有質問者口講指畫無倦容士大夫游宦過秦中必往見擇世祖嘗召之赴京疾不果行及卒門人)
(為服緦麻者百餘人)同恕(奉元人父繼先博學能文同居二百口無間言恕年十三以書經魁)
(鄉校仁宗時三召不起領魯齋書院教事先後來學者千數後以太子左贊善召入見東宫歷陳古)
(誼盡開悟涵養之道英宗初以疾歸其學由程朱上遡孔孟教人曲為開導平居雖大暑不去冠帶)
(事異母如所生父喪哀毁至目疾自京還家居十三年縉紳望之若景星麟鳳鄉里稱為先生而不)
(姓卒贈翰林直學士諡文貞)楊恭懿(奉元人力學強記書無不讀尤深於易象春秋後得)
(朱子集註四書歎曰人倫日用之常天道性命之妙皆萃此書矣父殁水漿不入口者五日居喪盡)
(禮至元中與許衡俱被召恭懿不至太子下教中書聘之乃至尋歸田里後召於太史院改歷授集)
(賢學士兼太史院事辭歸)蕭道壽(興平人家貧鬻筬以自給母年八十餘道夀事養盡禮每)
(旦候母起夫婦親侍盥櫛日三飯必侍母食然後退就食至夕必待母寢然後退就寢出外必以告)
(母許乃敢出母或怒欲罰之道夀自進杖伏地以受杖足母命起起復再拜謝違教拱立左右俟喜)
(色乃退母嘗有疾醫累歲不能療道夀刲股肉啖之而愈至元八年詔賜羊酒表其門)第五
居仁(奉元人師蕭㪺同恕博通經史躬率子弟致力農畝而學徒滿門雅量能容人嘗行田閭)
(遇有竊桑者居仁輒避之鄉里高其行義率多化服游其門者學明行修及卒門人私諡靜安先生)
侯均(奉元人父母早亡獨與繼母居賣薪以給奉養積學四十年羣經百氏無不淹貫名震關)
(中用薦者起為太常博士後以上書忤時相意即歸田里不復仕)賀勝(仁傑子嘗從許衡學)
(通經傳大義年十六入宿衛凝重寡言世祖甚器重之納延叛帝親征勝直武帳中雖親王不得輒)
(至勝傳旨飭諸將詰旦合戰矢交帳前勝立侍不動帝一日獵還勝參乘伶人蒙采毳作獅子舞以)
(迎駕輿象驚奔逸不可制勝投身當象前後至者斷靷縱象乘輿乃安大德中代父仁傑爲上都留)
(守民德之爲立祠上都西門外後爲丞相特們德爾所害至正中追封涇陽王諡忠宣子惟一中書)
(左丞相監修國史納延改見前特們德爾舊作鐵木迭兒今改)李子敬(三原人嫁不能)
(嫁者五十餘人葬不能葬者五十餘喪焚逋劵四萬餘貫大德中旌之)劉德(奉元人父娶後)
(妻何氏德事之如所生家貧傭工取直寸錢尺帛皆上之四弟並何出德撫愛尤篤年五十未娶稱)
(貸得錢先爲弟求婦諸弟亦化其德一門藹然)︹明︺張紞(富平人洪武中舉明經歷官雲南左)
(布政使凡十三年治行爲天下第一建文時召爲吏部尚書所選用皆當其才成祖即位紞自經於)
(吏部後堂)李昶(涇陽人洪武中由鄉舉歷官戶部郎中成祖即位命安撫北平郡縣綏輯有恩)
(北京設行部用爲侍郎行部廢調官戶部嘗扈從北征轉運不絶宣德中進尚書專督倉場勤恪不)
(懈廉正有守為朝論所重)高士文(咸寕人永樂初累戰功進都督僉事從張輔征交阯黎季)
(犛既擒餘黨竄七源山谷中士文率所部圍其砦砦垂破賊突走士文追與戰中礟死所部復追之)
(賊遂潰朝廷念士文功追封建平伯命其子福嗣爵)楊鼎(咸寕人正統中舉鄉會試第一殿試)
(第二授編修景泰中由中允超擢戶部侍郎成化時進尚書掌國計十餘年持身廉謹卒贈太子太)
(保謚莊敏子時暢官侍講學士多識典故有用世才時敷廬墓被旌官兵部司務)王恕(三原)
(人正統進士選庶吉士知揚州府以治行最超遷江西右布政使成化初擢副都御史巡撫荆襄移)
(撫雲南劾中官錢能交通安南直聲動天下改掌南京都察院參贊機務進兵部尚書又巡撫江西)
(復改南京兵部尚書先後應詔陳言者二十一建白者三十九皆力阻權倖天下傾心慕之時為謠)
(曰兩京十二部獨有一王恕由是貴近側目遂致仕歸孝宗立召為吏部尚書益以身任國事一時)
(正人及賢才久廢者拔擢恐後宏治二十年間衆正盈朝號為極盛者恕之力也當時稱名臣必首)
(恕晩年究極聖學著石渠意見多前賢未發卒年九十三贈太師諡端毅)姚顯(咸陽人正統中)
(以鄉舉入太學初王振修大興隆寺奉僧楊某為上師儀從侔王者景泰時顯上疏切諫後為齊東)
(知縣移武城公廉剛正用薦擢太僕丞)邢簡(咸寕人少力學有志尚登景泰進士知真定府)
(治行稱最成化中為順天府尹亦有聲終戶部右侍郎為人廉介強明卒之日囊無餘貲士大夫莫)
(不賢之)張漣(醴泉人少孤祖繼殁漣年十二每晨起詣墓所哀號閱三年不改負土營墳有)
(白鵲巢其旁乳哺不驚母殁亦廬墓終喪天順初旌)李錦(咸寕人受業於周蕙獲洛閩之學天)
(順中以鄉舉入太學為祭酒邢讓所知令諸子受業及讓坐事下吏錦率衆抗章白其非辜幼喪父)
(事母色養執喪盡禮廵撫余子俊欲延為子師錦以齊衰不入公門固辭所居僅蔽風雨布衣糲食)
(義不妄取成化中授松江同知卒於官)駱森(涇陽人為諸生親喪身營冢域廬其旁泣血五)
(載成化中旌)薛敬之(渭南人五歲好讀書長從秦州周蕙游雞鳴輒灑揥設座跪而請教)
(成化初以歲貢生入國學與同舍陳獻章並有名會父母相繼殁號哭徒行大雪中遂成足疾母嗜)
(韭終不食韭授應州知州課績為天下第一宏治時遷金華同知致仕卒所著有道學基統洙泗言)
(學錄爾雅辨音思菴野錄)雍泰(咸寕人成化進士知吳縣有治行擢御史歷山西按察使浙江)
(布政使宣府廵撫所至好擊強豪恤貧弱坐事奪職正德初起前官擢南京戶部尚書太監劉瑾泰)
(鄉人也怒泰不與通甫四日即令致仕瑾誅復官泰奉身儉素為尚書無緋衣及卒家人始製以歛)
(天啟中諡端惠)梁澤(三原人初為縣椽令閱其所書牘竒之俾就學成化中成進士以庶吉士)
(改御史廵按貴州山東彈劾無所避為忌者所中謫茶陵知縣歷浙江參政所至以廉惠稱)李
崙(咸寕人成化進士知屯留縣治行為山西最擢戶部主事歷郎中積弊盡革累遷河南左參政)
(崙制行高優經濟既殁妻子不能自存詔有司月給米一石)張鼎(咸寕人父廉知蒲州鼎從)
(之任受業於河東薛瑄能恪守其師說成化中舉進士歷刑部員外郎見其鄉邊事日殷水旱繼作)
(因陳八事多採納遷知太原府大得民和賜誥旌異宏治初以右僉都御史廵撫保定鼎操行潔素)
(所至務惠民以所部多盜令屬府縣沿途築牆禦之民久而蒙其利終戶部侍郎)楊宏(西安)
(左衛人成化中嗣世職為本衛指揮使宏治初掌衛事練士馬均力役抑豪強軍政清肅累進總兵)
(官鎮成都擒大盜鄢本恕破方四擊敗廖麻子曹甫於營山蓬州間世宗初督漕運鎮淮安多所釐)
(正淮人德之終僉書南京中府)王承裕(恕子七歲能詩弱冠著太極動靜圖說宏治中舉進)
(士恕致政承𥙿即告歸侍養起授兵科給事中出理山東河南屯田多善政武宗立遷吏科都給事)
(中以言事忤劉瑾罰米輸塞上嘉靖時累官南京戸部尚書清逋税一百七十萬石積羡銀八萬四)
(千餘兩帝手書清平正直褒之)張漣(耀州人由進士擢御史巡按湖廣劾治劉瑾黨總兵毛倫)
(罪武宗駐蹕太原有儀賓坐殺人繋獄賄江彬彬矯詔赦之漣奏論如法歷官戶部侍郎忤張孚敬)
(乞休歸里居布衣徒步常獨行為執鞭者所擊既知為漣也叩頭謝漣笑而遣之)熊玻(涇陽)
(貢生親喪廬墓賊過不忍犯宏治中旌後官獲鹿知縣)周尚文(西安後衛人幼讀書粗識)
(大義多謀略善騎射年十六襲指揮同知屢出塞有功進指揮使嘉靖時累鎮涼州寕夏山西延綏)
(皆有破賊功用薦為東官廳聽征總兵官兼僉後府事嚴嵩子世蕃為後府都事驕蹇無狀尚文向)
(叱將劾奏之嵩亟謝得免調世蕃治中以避尚文銜刺骨尋出鎮大同與總督翁萬達等戮力封疆)
(規畫戰守甚備邊民息肩者數年累功加太保兼太子太傅尚文清約愛士得士死力善用間知敵)
(中曲折故戰輒有功威名最盛嚴嵩父子時謀傾陷而尚文功高帝方向之讒不得入及卒格恤典)
(不予穆宗立始贈太傅諡武襄)吕柟(高陵人正德初進士第一授修撰劉瑾以鄉人致賀卻之)
(已䟽請武宗還宫御經筵親政事益忤瑾遂引疾去瑾誅還朝上敬學疏復應詔陳六事皆切時政)
(以父病解職歸世宗嗣位首召柟上疏勸帝勤學為新政之助以論大禮下詔獄謫解州判官累遷)
(南京禮部右侍郎忤夏言致仕柟受業渭南薛敬之接河東薛瑄之傳學以窮理實踐為主官南都)
(與湛若水鄒守益共主講席東南士人多出其門仕宦三十餘年家無長物終身未嘗有惰容及卒)
(里中為罷市四方學者皆設位持心喪後贈禮部尚書諡文簡)杜鸞(咸寕人正德末進士授大)
(理評事嘉靖初爭大禮杖午門外長沙盜李鑑行劫被獲席書撫湖廣劾知府宋卿故入鑑罪逮至)
(京鸞會御史訊無異詞因劾書以惡卿故為鑑奏辨又李福達之獄鸞司其牘力斥郭勛奸邪已而)
(桂萼等力反前獄鸞坐除名)馬理(三原人從王恕游由卿薦入國學名重都下安南使者至)
(問關中馬理先生何在正德中舉進士擢吏部主事偕郎中張衍瑞等諫帝南巡詔跪闕門予杖嘉)
(靖初為員外郎爭大禮再予杖遷考功郎劉瑾黨人莊繹以瑾敗落職至是求復理力持不可大計)
(外吏大學士賈詠尚書廖紀以私憾欲去副使魏校蕭鳴鳳唐龍理力爭乃止歷南京光禄卿致仕)
(理學行純篤與吕柟並為關中所宗隆慶初贈右副都御史天唘初追諡忠憲)張原(三原人正)
(德中進士授吏科給事中疏陳汰冗食慎工作等六事權倖惡之謫新添驛丞嘉靖初復官南安伯)
(毛良殺其子錦衣指揮朱宸等多違縱原劾之皆奪職前後章數十上不避權貴時號敢言尋以爭)
(大禮伏左順門哭諫繫獄再受杖而卒後贈光禄少卿)許宗魯(咸寕人正德中進士擢御)
(史廵按宣大劾武定侯郭勛太監蕭敬時以為敢言累遷右僉都御史巡撫保定又撫遼東在任多)
(所建置)裴紹宗(渭南人正德中進士知海門縣武宗南巡受檄知江都縣貴倖憚之供億)
(大省擢兵科給事中疏請世宗法祖定制并請日御便殿親儒臣帝嘉納之帝欲加興獻帝皇號紹)
(宗力諫尋以爭大禮受杖卒後贈光禄少卿)盧紳(咸寕人嘉靖初進士知遂寕縣有異政歷)
(荆南副使貴州按察使終南京戶部尚書居官務修實政以孝友恭儉稱於鄉)雒昂(三原人嘉)
(靖初進士擢吏科給事中劾大學士張孚敬復劾左都御史汪鋐已薦致仕尚書羅欽順趙璜等屢)
(忤旨歷右副都御史巡撫河南會鈞州知州陳吉發徽王過失王自訟帝怒逮吉及昂竟死杖下隆)
(慶初贈戶部右侍郎)王準(世籍秦府儀衛司嘉靖初進士擢禮科給事中巡視京營劾郭勛等)
(恣罪又劾張璁桂萼引用私人璁萼罷準亦下吏謫富民典史稍遷知縣都御史汪鋐希璁旨以考)
(察罷之)楊爵(富平人年二十始讀書家貧燃薪代燭從朝邑韓邦竒游以學行名嘉靖中舉)
(進士授行人帝方崇飾禮文爵上言臣奉使湖廣見民挈筐操刃割道殍食之假令周公制作盡復)
(於今何𥙷老羸饑寒之衆奏入被俞旨擢御史以母老乞歸母喪廬墓冬月筍生推車糞田妻饁於)
(旁見者不知其為御史也服闋起故官時郭勛用事歲頻旱帝日夕建齋醮經年不視朝爵上疏極)
(諫帝震怒立下詔獄搒掠血肉狼籍關以五木周天佐浦鋐以救爵先後箠死無敢言者歷五年得)
(釋抵家甫十日復逮繫獄又三年始還後贈光禄卿諡忠介)吕潛(涇陽人父應祥禮科給事)
(中潛從學於高陵吕柟柟甚重之生平言行一以柟為法母病革欲識其婦面命之娶潛娶而不婚)
(嘉靖中舉於鄉與里人郭郛講學谷口洞中從游者甚衆薦授國子學正舉行柟為祭酒時學約遷)
(工部司務卒郛嘉靖中舉人學以持敬為主官終馬湖知府又同邑張節從湛若水吕柟游柟稱其)
(守道不歸)魏學曾(涇陽人嘉靖中進士累遷右僉都御史巡撫遼東有治績入歷吏部左侍)
(郎穆宗崩大學士高拱被逐學曾獨曰上踐祚伊始奈何輒逐顧命大臣忤張居正出爲南右都御)
(史被劾歸居正殁起南京戶部右侍郎召爲右都御史督倉場尋以南京戶部尚書致仗後復以兵)
(部尚書總督陜西延寕甘肅軍務布巴反賜尚方劍督戰檄諸將復河西諸堡圍賊於寕夏鎮城決)
(黃河水灌之功無成被逮奪職踰月而賊平詔復原官致仕布巴舊作哱拜今改)鄒應龍
(長安人嘉靖中進士由行人擢御史時嚴嵩專政久廷臣攻之者輒得禍皆莫敢言應龍上疏乞斬)
(世蕃而黜嵩帝遂勒嵩致仕下世蕃等詔獄擢應龍通政參議遷太常卿省牲北郊劾太監馮保僭)
(肆隆慶初以副都御史總理江南江西鹽屯黔國公沐朝弼驕恣改應龍兵部右侍郎巡撫雲南至)
(則發其罪朝弼竟被逮萬歷初馮保修卻削籍卒尋復官)孫丕揚(富平人嘉靖中進士隆慶)
(初歷大理丞以嘗劾高拱爲拱黨誣劾落職拱罷復官萬歷初擢僉都御史巡撫保定境内大治以)
(忤張居正及中官馮保引疾歸起歷戶部侍郎河北大饑言於帝罷諸加派遷刑部尚書獄無滯囚)
(改五歲恤刑之制為歲一舉行又條上省刑罰各三十二事自是刑獄大減改左都御史拜吏部尚)
(書始創掣籖法凡大選急選悉聽其人自掣請寄無所容以數請起廢弗納遂歸帝念丕揚廉直召)
(起故官黜陟咸當而諸不得志者深銜之所薦耆舊名臣又不用力求去卒贈太保天啟初諡恭介)
李世達(涇陽人嘉靖中進士為吏部郎中有名萬歷中歷右副都御史督漕運遷南兵部侍)
(郎進尚書參贊機務俄召為刑部尚書遇事敢於執奏出入平允改左都御史勸帝容納讜言又請)
(建儲與吏部尚書孫鑨同主京察斥政府私人殆盡乞休歸世達練扵事體直而不激通而不隨有)
(古大臣風卒諡敏肅)王之士(藍田人嘉靖中舉於鄕潛心理學嘗為養心圖定氣說書之座)
(右閉關不出者九年敦行吕氏鄉約鄕里化之祭酒趙用賢薦於朝授國子博士除目下而之士巳)
(卒)温純(三原人嘉靖末進士歷兵科都給事中謇諤敢言出為湖廣參政萬歷中累遷左都)
(御史極諫礦稅之害請盡捕言利奸人亟撒稅監之害民者不報乃率諸大臣伏闕泣請帝震怒問)
(誰倡者對曰都御史臣純帝為霽威已而稅使多激變純又抗疏言之以力爭妖書楚藩事與沈一)
(貫忤羣小攻詰不已力求去純清白奉公五主南北考察澄汰悉當肅百僚振風紀時稱名臣卒贈)
(少保諡恭毅)雒遵(涇陽人嘉靖末進士歷吏科都給事中神宗初馮保竊權帝每御殿保輒)
(侍立御座遵劾其無禮尋以劾兵部尚書覃綸謫浙江布政使照磨保敗累遷光禄卿改僉都御史)
(巡撫四川)孫瑋(渭南人萬歷中進士擢兵科給事中劾中官魏朝及東厰辦事官鄭如金罪下)
(詔獄又劾福建巡撫勞堪貪虐堪免官皆馮保黨也歷右副都御史巡撫保定救荒恤民治聲大著)
(三遷倉場尚書兼攝戶兵二部事瑋言臣所知大僚吕坤劉元震等庶僚鄒元標等皆堪任用何必)
(以纍纍三印悉卑之臣弗聽歷兵部尚書掌左都御史事予告天唘初召拜刑部尚書改吏部再掌)
(都察院事疾篤上疏薦諸正人勸帝修德卒贈太子太保魏忠賢用事追誥命崇禎中復還之諡莊)
(毅)南企仲(渭南人祖大吉與叔祖從吉皆進士子孫科第相繼企仲萬歷中進士以祖母)
(年高請終養爲張居正所惡下撫按推問已授刑部主事客寓貲其家夫婦並殁呼其子還之吏部)
(尚書孫丕揚以爲賢調爲已屬歷文選郎遷太僕卿帝免礦税釋囚錄建言貶斥諸臣既而悔之企)
(仲請如詔奉行帝大恚詔落一官尋削籍大啟時起太常卿至南京吏部尚書致仕李自成陷渭南)
(企仲時年八十三遇害子居業禮部主事亦不屈死)張問達(涇陽人萬歷中進士擢給事中)
(累疏請停礦稅以右僉都御史巡撫湖廣政聲甚著召拜刑部侍郎歷左都御史受光宗顧命天唘)
(初遷吏部尚書連掌内外大計悉叶公論挺擊紅丸移宫三案並經其手持論平允不激不随乞休)
(歸魏忠賢誣以贜私削職下吏按問尋卒崇禎初贈太保)雒于仁(遵子萬歷中進士歷大理)
(評事疏獻酒色財氣四箴以諫帝怒斥爲民天唘初贈光禄少卿)馮從吾(長安人萬歷中)
(進士改庶吉士授御史見帝怠於政事抗疏進諫被斥歸杜門謝客取先正格言體驗身心家居二)
(十五年光宗踐阼起尚寶卿天唘初進副都御史廷議三案持論公正羣小惡之已與鄒元標共建)
(首善書院講學其中給事中朱童蒙等力詆之再疏引歸召拜工部尚書力辭予致仕魏忠賢擅國)
(遂削籍尋卒崇禎初贈太子太保諡恭定從吾學宗程朱志行純粹立朝光明俊偉學者稱少墟先)
(生)史記事(渭南人萬歷中進士擢御史敢諫有聲歷光禄少卿以觸時忌罷歸蕭然四壁)
(講學著書諸經皆有考訂富平田時震疏薦之不果用而卒)來復(三原人萬歷中進士歷淮)
(揚僉事魏忠賢建祠復不往拜終山西右布政使性絶穎詩文援筆立就書畫之外諸琴棋劍器百)
(工藝術寓目即能有詩集十餘卷)王國(耀州人萬歷中進士為御史出視畿輔屯田清成國)
(公朱允楨等侵田九十餘頃己極論中官馮保罪保被斥出為四川副使後廵撫保定以剛介著)
王圖(國弟萬歷中進士改庶吉士授編修妖書事起沈一貫欲有所羅織圖引古誼規之屢進)
(詹事吏部侍郎時門戶分爭圖為東林推重故黨人攻去之天啟初起禮部尚書卒諡文肅)邱
民仰(渭南人萬歷中舉於鄉歷知東安新城二縣治聲甚著擢御史號敢言出為天津副使調)
(大同遷永平右參政移督寕前兵備以善理劇頻移要地擢右僉都御史廵撫遼東松山之敗民仰)
(死之贈右副都御史本朝乾隆四十一年賜諡忠節)陶爾德(咸寕人萬歷中進士)
(歷任四川川北道參議崇禎十六年由川歸陜途遇流賊攻長安遂分守東城城陷爾德罵賊不屈)
(死年本朝乾隆四十一賜諡烈愍)祝萬齡(咸寕人父世喬有至行以父遠游不)
(歸年十五即獨身訪求歷數千里屢頻死卒得之後由選貢生為南康通判以清慎著萬齡從鄉人)
(馮從吾遊舉進士知保定府天唘六年魏忠賢毁天下書院萬齡嘆息其黨李魯生劾之落職歸崇)
(禎初起知黃州集諸生講學時號關西夫子遷河南按察使副使與山西監司夾擊水峪回賊焚其)
(巢尋罷歸及流賊陷長安萬齡趨至關中書院哭拜先聖投繯死同時有懷慶通判竇光儀儀封知)
(縣徐方敬芮城知縣徐芳聲舉人宗室朱誼䍒皆里居城破並投水死本朝乾隆四十一年並)
(賜諡節愍)張耀(三原人萬歷中舉於鄉知聞喜縣崇禎中歷官貴州布政使所至以和厚)
(得民張獻忠死其餘黨率眾攻陷貴州執耀欲降之耀怒詈不屈賊殺之并殺其家屬十三人本)
(朝乾隆四十一年賜諡烈愍)南居益(從吉曾孫萬歷中進士授刑部主事歷任副都)
(御史巡撫福建海外紅毛夷據澎湖爲亂居益討平之遷工部侍郎總督河道魏忠賢銜其敘功不)
(及已格其賞尋削籍歸李自成陷渭南擁之去加炮烙終不屈絶食死本朝乾隆四十一年)
(賜諡烈愍)袁養和(盩厔人萬歷中舉於鄉知屏山縣歷雲南副使後歸里流賊徵之不)
(屈絶粒死十一年本朝乾隆四賜諡節愍)焦源溥(三原人萬歷中進士以知縣入)
(爲御史熹宗初移宫議起刑部尚書黃克纘請寬盜寶諸奄源溥抗疏折之語皆切至崇禎初分巡)
(河東遷寕武數有平宼功歷僉都御史巡撫大同歲饑餉缺屢請於朝不應遂自劾求去尋罷歸李)
(自成陷關中被執脅降源溥瞑目大罵賊拔其舌支解死從兄源清萬歷中進士崇禎時累官宣府)
(巡撫與源溥同被執均抗節不食死本朝乾隆四十一年賜源溥諡忠節源清諡節愍)
宋師襄(耀州人萬歷中進士天啟初官御史請罷内操又請減上供汰冗官覈營造省賞賚)
(羣閹不便格不行尋命客氏及魏忠賢等十二人世襲錦衣師襄抗疏力諫巡按河南懲貪舉廉政)
(績甚著忠賢恨之貶秩歸崇禎中官太常卿致仕闖賊陷州不屈死本朝乾隆四十一年)
(賜諡忠節)王徵(涇陽人以孝義聞天啟中進士歷廣平揚州推官皆有聲崇禎中爲遼海道監)
(軍僉事節制東江坐事謫戍尋釋歸聞流賊陷京師勸哭絶食七日卒本朝乾隆四十一年)
(賜諡忠節)李喬崑(高陵人天啟中進士知洪洞縣後歸里流賊入關欲汚以偽職拒不)
(受望闕再拜死四十一年本朝乾隆賜諡節愍)武大烈(臨潼人天啟中舉於鄉崇)
(禎中知永寕縣李自成陷永寕執大烈以同鄉欲活之大烈不屈被燔灼以死本朝乾隆四十一)
(年予祀忠義祠)田時震(富平人天啟中進士崇禎初擢御史屢忤吏部尚書王永)
(光出為江西參議歷山西參政罷歸流賊陷富平欲授以偽職不屈死本朝乾隆四十一年)
(賜諡節愍)朱崇德(富平人子國棟天啟中進士為給事中多所彈劾累官兵部右侍郎)
(崇德居鄉有厚德嘗出積粟賑飢民流賊陷富平驅崇德往長安中道稱病僵卧不起賊見其老以)
(為果病聽之歸崇德曰始吾所以隱忍者為九族計耳今得死所矣乃北面再拜自縊而死本朝)
(乾隆四十一年賜諡節愍)宋緒湯(耀州人崇禎中諸生流賊陷城被獲大罵死)
(本朝乾隆四十一年予祀忠義祠)杜必殿(咸陽人諸生事繼母孝讀書授徒以名節)
(相砥礪崇禎間流賊陷咸陽併執其父必殿設計脱之父得免賊竒之逼令降必殿不屈死之)
︹本朝︺梁化鳳(長安人順治初由武進士授山西高山衛守備從征姜瓖有功累遷崇明總兵)
(官擊走海賊張名振築沙隄以捍城改鎮蘇州大破鄭成功於江寕以功進太子太保左都督提督)
(江南軍務授三等男世職卒贈少保諡敏壯子鼐由父廕歷官浙閩總督)梁加琦(三原人順)
(治初以將材随征充前鋒取太原授游擊大兵征蜀以運餉勞遷副將率兵歸山東擒斬偽總兵陳)
(貴榮等康熙初擢四川總兵官剿平西山賊攻太昌賊袁宗第搗其巢復招降偽新化伯馮起鳳剿)
(賊黨於巫山賊首劉二虎自縊子世勲以父廕歷官安徽巡撫戶部左侍郎)焦之雅(三原)
(人明僉都御史源溥子源溥為李自成所害之雅與弟之夏冒死求父尸歸葬畢棄家隱華山之夏)
(亦隱處終身同縣諸生房廷詳父建極明末官兵部主事歸里李自成陷關中建極入都赴難廷詳)
(時年十五易道士服從父間關避賊走數千里抵京畿而京師已陷乃輿父歸未幾建極卒既葬廬)
(墓終身)王景(其先延川人明末避兵徙盩厔康熙初以都司出師達州有功洊陞雲南右鎮)
(總兵景忠勇出羣剿保寕復重慶定滇南皆與有功康熙三十一年致仕性至孝置田宅以收族人)
(五服内無饑寒者邑建書院復捐田以助膏火卒祀鄉賢)周熛(臨潼人順治初舉於鄉為寕遠)
(教諭&KR0624;賊擾河西偽檄至熛率諸生立碎之諭衆堅守以薦授知梓潼縣撫綏流移有惠政遷雷州)
(府同知招降劇盜王之瀚等官至鳳陽知府弟燦順治中進士由刑部主事奉使安南及還記其山)
(川風俗以獻出守南康設船以拯覆溺修白鹿洞書院督學四川奏請土司子弟亦准入學所著有)
(願學堂集)張炯(鄠縣諸生順治二年賀珍陷城父被執炯奮身捍衛為賊所殺又諸生王先身)
(性耿介好學博古賊至負母閻氏避難為賊所獲俱遇害)楊在陛(三原人順治中進士知扶)
(溝縣招徠流亡誅斬巨盜在任數年民皆安業)孫一鵾(富平人舉武鄉試順治中累遷廣東)
(水師總兵官李定國犯廣東攻圍新會一鵾以舟師守江門會陳竒策從海上突至一鵾率兵大戰)
(衆寡不敵遂殁於陣贈太子太保賜祭葬仍月給米恤其家)王承祖(渭南人順治初)
(舉於鄉知晉江縣捍禦海寇邑頼以安擢兵部主事累遷工部侍部歲饑罄貲賑濟全活甚衆)毛
竒(盩厔人明末流賊翻山鷂等行刧至縣竒以鄉勇應募先登陷陣殺賊無算順治初從總督孟)
(喬芳入蜀剿寇勇冠一時以功授重慶都司病免歸卒年一百歲)党國虎(富平人父普寬)
(兄廉生並為族子國孝所殺國虎幼未能報順治九年國虎年二十一乃誘國孝於野并其子撾殺)
(之詣縣自告縣官欲生之國虎曰父兄讐雪吾事畢矣遂自經知縣郭傳芳以其事與唐梁悦相類)
(為建孝義祠肖象祀之又同縣諸生唐文昭父殁為後母所逐獨居肆力於學益盡子道母卒悔悟)
(呼歸家貧甚鄉人重其學行常歛粟贍之傅芳並祀之孝義祠)陳有虞(富平人順治中進士)
(知仙游縣海寇陷漳泉有虞募鄉勇固守賊來攻屢擊敗之城陷率餘兵巷戰中箭死家人趙啟遜)
(等十四人皆死焉贈福建按察司僉事賜祭葬)邵廷儀(咸寕人順治中舉於鄉授)
(清澗教諭遷靖遠衛教授王輔臣叛偽檄促各官盡銷舊印廷儀獨懷印以死自誓事平擢知香山)
(縣有善政)梁鋐(三原人順治中進士選庶吉士改給事中指陳得失無所避累擢倉場侍郎持)
(身廉潔歷官三十年有勸置田宅者輒笑謝之丁父憂悲泣傷目母殁哀毁愈甚遂失明子澂之亦)
(有孝行以母喪哀毀卒)劉元勲(咸陽人七歲喪父哀戚如成人事祖母及母以孝聞順治)
(中進士選庶吉士以祖母年老請歸終養後官山西參議有善政)任璣(涇陽人順治中進士)
(知滕縣行保甲清賦税邑大治擢兖州府通判改運河同知疏渠築隄運道無阻遷長蘆運使鹽政)
(多所釐剔終直隷守道)李念慈(涇陽人順治中進士知直隷新城縣康熙十七年舉博學)
(宏辭性好吟咏喜遊覽足迹幾徧天下所居曰谷口著有谷口山房集十卷)王焯(三原人康)
(熙初進士知阜城縣行均税法豪民不敢匿賦擢刑科給事中尋掌吏科歷僉都御史太常卿皆著)
(清聲)梁鳳翔(咸寕人少孤事母有孝行康熙中進士知孝感縣擢知潞安府皆有惠政又同)
(縣吕大猷順治中進士歷官兵部郎中以母老乞歸侍養母殁遂不復出居鄉清介退讓不入城市)
(時稱篤行君子)常日暄(三原人康熙十四年慶陽土寇作亂犯涇原攻馮家堡日暄率鄉兵)
(十八人往援殺賊數十人衆寡不敵皆戰死馮家堡獲全)李因篤(富平人年十一為諸生肆)
(力為古文辭尤長於詩詞歌賦康熙十七年舉博學鴻詞授翰林院檢討纂修明史尋以母老屢疏)
(乞歸母殁遂不復仕性敏絶博極羣書好汲引後學有文集十五卷詩集三十五卷廣韻正四卷)
孫枝蔚(三原人博學工詩明末流賊亂關中枝蔚結鄉曲壯士討賊不果去客揚州康熙中)
(舉博學鴻詞以年老授内閣中書舍人歸所著有溉堂集同邑貢生杜恒燦亦以詩文名)殷化
行(咸陽人康熙中以武進士爲火器營守備從大將軍圖海收復川陜積功授三屯&KR2636;副將擢臺)
(灣總兵官時臺灣未有城化行令所部人致樹二株立爲木城并令諸營俱建以資防衛遂爲海外)
(重地移鎮襄陽改寕夏三十四年領兵與大將軍費楊古出塞擊破噶爾丹於昭木多以功授世襲)
(雲騎尉尋提督廣東軍務討平諸洞叛蠻致仕歸)陳嘉績(三原人康熙中以舉人知濬縣)
(有惠政再知澄海禦海寇有功擢御史官終大理寺少卿)李容(盩厔人父可從明末從總督汪)
(喬年征流賊戰死襄城母彭氏賢明有志節容少好學篤信宋儒諸書以明體達用爲主性至孝母)
(殁哀毁幾絶服除訪父遺骸於襄城不獲爲位慟哭招魂而歸康熙十二年總督鄂善聘主關中書)
(院與諸生講明正學先後奉詔特徵以疾辭四十二年聖祖仁皇帝巡關中召之容)
(已衰老遣子慎言詣行在陳情并進所著二曲集反身錄御書操志高潔以賜之年七十)
(九卒人稱二曲先生游其門者多以學行聞於時)劉曾(臨潼人康熙中進士知漵浦縣擢吏)
(部主事遷郎中有廉名出知貴陽府治行為當時最官至雲南按察使)王心敬(鄠縣人少)
(孤母李氏矢節教養一言一動必勖以古聖賢成法年二十五從李中孚學根究尊德性道問學宗)
(旨凡十年而後歸建二曲書院與從遊者講學其中一以明體達用為主著書十六種卒祀鄉賢祠)
李麟(其先延安人徙咸陽從勇略將軍趙良棟征吳三桂以功累擢張家口游擊遷化林營參)
(將打箭爐蠻人恃險不服麟至列狀請討盡平之陞副將就擢總兵官大兵西討策妄阿喇卜坦麟)
(與諸將擊敗賊將策凌敷西藏平遷固原提督雍正元年入朝授内大臣鑾儀使以年老乞歸)張
大齡(長安人幼孤事母孝家貧業醫母病篤百計療之日夕籲天遂愈康熙中旌同縣柏覆)
(皇孝友好施康熙三十年歲大祲散粟八十餘石全活甚衆長幼七十餘口數世同居無間言又有)
(孟學馮選李文秀三人及鄠縣民&KR4178;宏王賢並以事親至孝聞)王承烈(涇陽人康熙中進士)
(選庶吉士授檢討雍正初改御史廵視東北兩城捕巨猾置於理轉給事中督湖北漕從民請就便)
(南兊省運費數千緡擢江西布政使罷斥奸吏釣考綜核諸弊一清累遷刑部侍郎)蘭泗(耀州)
(人康熙中任直隷三屯營副將會吳三桂據長沙調駐武昌進剿岳州又檄討黃金龍戰於大冶殱)
(賊殆盡歷擢荆州左路總兵克思南復龍泉屢立戰功改鎮安籠地界滇粤在鎮十六載内安外撫)
(四境帖然)張先志(長安人由武舉授七里關守備雍正二年從征卓子等山土蕃遇賊力戰)
(死贈一秩賜祭葬廕一子)徐宗仁(長安人由行伍為陜西督標把總雍正元年從)
(大兵征羅卜藏丹津先後積戰功累擢山西殺虎口副將八年從西路大兵出征統涼州兵分駐峩)
(崙磯賊大至宗仁拒戰三晝夜殺賊數千轉戰至紅山峽賊衆悉來攻自辰至未血戰突圍創重而)
(殞勅祀忠勇祠授世職騎都尉又同邑李國勲雍正元年武舉同宗仁出西寕擊賊有功授)
(南古城守備八年調巴里坤從征於紅山峽戰殁賜祭葬給世職騎都尉)郝振綱
(富平國子生幼孤事母孝母殁廬墓三年收恤族人甚有恩義雍正五年旌同邑諸生孫文達咸)
(陽蕭光蘭涇陽姜士珍皆以孝行旌)張文運(藍田人八歲喪父家貧竭力養母遭寇變)
(負母逃匿金山采果實以食母年近百歲始殁文運哀毁逾禮廬墓不忍去雍正六年旌)孫
符(咸寕貢生祖盛事繼母以孝聞符十歲喪母悲慕不已每至墓哀號竟日父病癰吮之獲愈同)
(邑鄭仁幼孤事母盡孝母殁廬墓三年俱雍正八年旌)李天牖(涇陽人事父母孝母病痢)
(嘗糞知不起禱天願以身代嘗還遺金拒奔女焚債劵負米百里以贍其師雍正八年旌)陳
慶門(盩厔人雍正初進士知盧江縣修學宫濬城濠置義田積社榖仿北方種植教民墾高阜)
(地知無爲州取碎石樹樁編竹築鮑漁橋魚橋二處坦坡民免墊溺所至皆有政績後知達州其)
(惠政尤著著有仕學一貫錄)何宏圖(咸寕人父疽發背宏圖三吮瘡毒父殁家貧菽水奉)
(母孝養備至乾隆五年旌同邑傅彤長安王計馬伯知查繼儒張洲咸陽蕭宏吉竇元正王珂魏)
(成佩臨潼王文蕙王賜印高陵党思睿鄠縣屈乃伸閻泰臨三原李璉楊道寅申汝德秦旭任吉士)
(盩厔馬可法渭南趙廷機雷時祚王者棟宋世亮富平師其禮朱綸醴泉張茂德俱乾隆年間以孝)
(行旌)何茂榮(咸寕人官四川督標中營千總乾隆十五年隨都統傅清死叛黨羅卜臧)
(扎什之難事聞議卹)韓文星(富平人耕讀為業十二世同居雍雍一堂無間言治)
(家勤儉不蓄私財鄉里稱其孝友乾隆十六年旌)張璘(涇陽人七世同居一門孝友乾隆三)
(十一年旌御賜上用縀疋並詩一章賜之同邑劉繼業門丕吉俱以孝行旌)敖成
(長安人由行伍洊擢貴州提督從征瞻對金川及庫車俱有功得僧格巴圖魯名號列前五十功臣)
(圖像紫光閣卒諡勇慤贈太子太保給雲騎尉世職)蔣兆奎(渭南人乾隆中進士由知)
(縣洊擢山西布政使議將山西陜西河南三省鹽課改歸地丁尋授山西巡撫引疾歸嘉慶四年復)
(起為漕運總督旋授山東廵撫)李培本(盩厔人貢生嘉慶元年聞漢南賊警倡衆築堡城以)
(備之衆不應復邀衆於家歷陳利害衆不能從作思患預防說三年賊大至培本子心平心和擊賊)
(死與弟培基衣冠坐庭中斥以大義賊怒並殺其母妻事平里人祀其主於社時有武生張斗南年)
(六十餘避於樓上見少婦至斗南趨下少婦呼之斗南曰男女有别遂為賊所殺又王永盛與弟永)
(茂擊賊死姪紀聚闔家男婦十八人自焚死有曾學廣史鍾傑二人者賊劫之使賺開馬召堡城二)
(人至城下以嚴守告賊怒殺之)雷文照(渭南人性至孝父母既殁文照廬墓三年每日親身)
(負土隆冬手足皆裂遇佳節祭奠必誠哀哭之聲聞於道路過者皆知為孝子雷家之塋云嘉慶十)
(五年旌)吕大謨(咸寕人乾隆五十九年舉武鄉試父病目䑛之復明嘉慶三年教匪竄南)
(山居民逃避大謨父抱木主守先人墓側揮大謨速去大謨曰父在此大謨焉往乃持矛衛父賊不)
(敢逼一村安堵嘉慶十六年以孝行旌)劉斌(咸寕人任河南老岸司巡檢嘉慶十八年教匪)
(李文成與林清相結謀逆斌偵知其期以告遂遇害事聞賜卹給雲騎尉世職)岳
漢春(長安人性至孝親病禱神願以身代殁喪葬盡禮嘉慶十九年旌又興平姚本務涇陽)
(劉丕業張璁三原王基業胡瑛渭南趙廷翰醴泉張永錫俱嘉慶年間以孝行旌)
前總纂官(臣)丁善慶恭纂輯
提調官(臣)許應藻恭覆輯
校對官(臣)顔以煥恭校
