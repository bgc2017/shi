四川通志卷十一上
列女
大禹娶於塗山生啓弗子凡十三年於外而塗山
氏能教其子使著敬承之美焉迄今攷其候人之
南蓋葛覃卷耳之音實權輿於此也然則蜀中女
德之貞有自來矣夫倡隨一室穆穆雍雍安其常
也乃若孤鸞寡鵠所以矢從一之志禦強暴之侮
者其節行不尤激烈耶蓋女史所陳遭逢雖異而
貞静同歸今當
盛代旌揚之典不遺幽遐祠祀之隆用光俎豆此固
宜載筆以紀其實矣即未經
題旌者或出於詩書之門或出於編戸戎伍之内芳
型所著遺徽彤管亦未可略也作列女志
成都府
漢敬同(成都人適張霸隨夫之河南生三子二女霸卒葬於河南同曰先人廬墓在蜀義不可離)
(乃率子女歸里課子成立女適人同以節終)
姚超二女(超為廣漢屬縣長生二女長曰饒少曰姚未嫁值九種夷叛超見殺饒姚為夷)
(所獲共詐欲飲水乃連腰沈水死見夢於兄兄依夢求之得屍以葬)
高氏(漢州人張勝遠妻年十八夫歿甫半歲氏勵志守節備歷艱辛)
唐俞氏(成都李希妻有軍校徐瑶從王建入蜀獲俞氏逼之俞曰吾夫嘗為進士爾安得無禮於)
(我瑶以劒示之俞曰吾寧死瑶乃杖而遣之)
宋黎賢婦(雙流宇文邦彦妻性嗜觀書能通大義勸相其夫督勵諸子子粹中歷詞掖諫垣皆)
(所教云)
師氏(彭縣人適范孝純建炎初遷蜀至方城縣遇賊孝純被害執氏欲犯之師罵曰我豈受辱)
(者吾夫已死其速殺我賊殺之)
喻氏二女(彭縣喻舜俞女舜俞客死京師二女無所歸依其姑以居苦節著名御史按行)
(屬部甚為嘉嘆因擇所宜壻歸之)
陳堂前(漢州王氏女歸陳安節歲餘夫卒守節事舅姑克盡孝養訓子新入太學旋卒撫二)
(孫綱咸皆以篤學聞戚屬中貧者王為之收養婚殯甚衆族人尊之曰堂前)
元費氏(灌縣人至正丁酉青巾賊入蜀肆行剽掠泣曰親恩未報乃不幸罹此賊害遂縊死)
明楊氏妙明(成都人乾道妻年二十五夫卒誓不他適撫遺腹子昭為娶參政汪藻姊生子)
(相昭卒汪時年十六或欲奪其節汪哭曰吾姑不負吾舅吾豈忍負吾夫姑媳孀居撫相成立事聞)
(旌表)
文氏(郫縣人李孝先妻夫歿竭力事舅姑撫幼子光登科第苦節歷三十餘年永樂間旌表)
關氏(成都人汪源妻源以從戎卒於邊關年二十子懷甫周歲母子相依獨處一室或欲奪其)
(志關剪髮以示曰此可誓也年八十八卒)
邵氏(成都人適向昇陽甫期年夫溺死誓死守節撫遺腹子事舅姑歷七十六年終)
楊氏(成都籍莆田人周繪妻年十八守節撫妾子成立孀居極嚴夫之昆弟子姪亦不得見躬)
(自紡績為子婚娶年七十卒)
曹氏(成都人戊子舉人蔣芹妻年二十七守節多方訓子長三近次三益俱成進士季三畏授)
(恩儒官封太安人年七十三卒都御史王督學胡為序賢節傳)
方氏(成都人知縣方璈女桂瑄妻瑄卒無子氏時年二十四守節事舅姑以孝聞歷五十餘年)
李氏(成都人庠生周選妻選病劇以老母幼子為託後家益貧氏養姑撫子不失溫飽皆女紅)
(之力也年五十七卒)
熊氏(成都人王鳴珂妻事翁姑最孝賊破城氏被執逼汚氏曰我名家婦豈屈身從汝遂大罵)
(賊殺之)
程氏(華陽人廩生楊琯妻年二十九琯亡奉孀姑何氏撫兩孤成立年七十有四卒學使以雙)
(節表其門)
劉氏(華陽人徐大美妻年十九守節撫孤起宗補弟子員恤貧扶危時有負庫夫官銀者將鬻)
(其妻氏代償全之事聞旌表)
趙氏(華陽人宋元嗣妻年十九守節撫遺腹子成立有司給米帛以助苦節旌其門)
胡氏(華陽人庠生楊惟畏妻夫卒胡年十九遺腹生一女胡翁就其舍相依為命訓以古截耳)
(斷臂諸節烈事氏守父訓誓不他適撫女及筓贅壻生孫年七十三卒)
潘氏(參政潘璵孫女華陽舉人賈席慶妻席慶赴公車卒於京櫬還潘號哭治喪畢自縊死事)
(聞旌表)
劉氏(華陽人戸部主事美之女程時信妻年十八守節旋喪親姑事繼姑極孝撫遺腹子入泮)
(苦志三十餘年邑令旌其門曰操比冰霜)
李孝女(華陽諸生李廷幹女母劉早卒繼母楊撫育備至年十三楊病篤氏割股以進母病)
(漸愈事聞旌表)
鄭氏(溫江人何志聰妻初未有子為夫買妾夫止之鄭曰常見妒婦絶夫嗣者多矣我不忍效)
(之後生二子妾生一子夫歿均産婚娶或問之鄭曰夫託乃爾庶有顔面見於地下也)
彭氏(彭縣人庠生葉馨妻年二十五守節撫孤世蓁領正德丙子鄉薦蓁卒又撫一孫成立訓)
(以詩禮能世其家直指使檄縣按月給米一石年八十七終)
謝氏(成都林景元妻景元卒謝年二十四遺子森甫半歲矢志守節為森娶韓氏森旋歿遺子)
(軏姑媳孀居教軏登嘉靖甲辰進士太史楊升庵有傳)
徐氏(溫江民田汝均妻夫故氏年二十三服闋詣墳哭拜歸辭舅姑還家堅卧水漿不入口七)
(日死事聞院司表其閭)
李氏(溫江人湖廣桃源縣令劉炅母夫歿守節教子成名旌其坊曰節操冰霜)
楊處子(漢州人楊通之女正德初為流賊所執大罵不屈投水死)
李烈女(金堂人李勝高女有美色許聘邑庠生彭尚仁鄢寇突至隨母逃難寇騎薄之李躍)
(灌子潭死)
楊氏(金堂人楊洪女適李仕俊甫二年值鄢寇至負兒逃匿至高土橋遇寇楊負兒投水死)
彭氏(金堂人杜勝海妻夫死撫遺腹子皓成立後任無錫縣丞守節三十四年卒事聞旌表)
杜氏(金堂人郭惟尚妻翁年九十杜調護曲至口舐潰癰事聞旌表)
黃氏(遂寧人黃珂女新都楊太史愼之妻博學工詩文慎被譴雲南卒家人欲成喪黃曰幸而)
(得貶卒天威尚難測以春秋大義自當藁葬未幾世宗遣使啟驗見青衣布袱上感動乃還原爵氏)
(有文集行於世)
姜氏(漢州人郭朝用妻年二十八而寡苦志四十餘年撫二子俱中嘉靖乙酉鄉試卒年七十)
(有四)
楊氏(新都人孫思孔妻年十八而寡姑憐其幼令他適氏不從事姑愈謹求孫族之親而賢者)
(立為嗣備歷艱辛教子成立當道表其門曰貞心苦節)
趙氏(新都人楊延學繼室年二十四而寡無子女有強之再適者泣曰吾從一終也前妻子瑱)
(方在襁褓趙矢志撫之辛苦萬狀年八十六卒學使旌其門)
杜孝女(簡州人杜季寬女性至孝母多疾遂不願有家内江殷憲副求以配其弟子襄不從)
(託邑宰勸諭再三始許之未婚而子襄卒氏誓不他適奉母終身人稱杜孝女云)
夏氏(簡州人李瑞妻羣盜入室氏知難脫密令夫遁去以身當賊受刃死)
羅氏(簡州人李朝英妻年二十三守節教子成名五十二歲卒)
唐氏(崇慶州人適庠生葉相家貧躬紡績以資夫學夫死無子有強其再醮者遂投井鄰人救)
(免苦節終身)
黃氏(崇慶州人寧川衞方從德妻年二十守節事舅姑撫幼子八十五歲卒)
鍾氏(崇慶州人庠生梁拱岷妻拱岷卒氏青年守節奉旨旌表)
王氏(崇慶州人王民悅女幼字庠生劉無我未婚無我卒氏剪髮削指誓不再醮詔旌其家)
李氏(溫江人貢生任高妻隆慶初高除天門學訓攜李及二女同赴任後陞萬載縣諭舟行遇)
(盜擄掠長女絶帬投河死李隨之次女罵不絶口亦投水死次日三屍浮出面皆如生有司以聞建)
(坊天門置祭田祀焉萬歷初御史孫請建三烈坊學使郭青螺有記)
林氏(郫縣人武功令王正宇繼妻二十五歲守節撫前妻幼子成立冰操凜然後奉旌表)
高氏(成都人楊綸妻年二十八守節撫三月孤廉成立尋歿遺孫茂勲僅二歲高苦節撫養萬)
(歷初旌表有坊)
劉氏(郫縣人庠生鄧承芳妻年二十四守節事聞旌其門曰正氣凌霄)
張氏(郫縣人庠生陳三甲妻年二十五而寡歷四十餘年卒詔旌其門)
鄭氏(華陽人諸生劉南陽妻年十八守節壽八十卒以子美貴封太安人萬歷間奉詔建坊旌)
(表)
王氏(灌縣人文可刊妻可刊死營葬將畢自縊以從事聞建貞烈坊)
左氏(新繁人庠生趙及第妻及第無子為之娶妾生二子及第卒誓不再適撫兩孤與妾相守)
(二十餘年卒)
羅氏(新繁人庠生楊體乾妻年二十守節父母莫能奪其志御史旌之曰苦節凌霜)
王氏(新繁人向可久妻苦節三十餘載撫六子俱成立直指為旌其門並給米帛)
孟氏(句容人漢州戴處信妻年二十守節有勸其再嫁者氏誓死不移後依兄居松潘極邊苦)
(寒採野菜以食不失婦道事聞旌表)
鐵氏(漢州人方涇妻年二十守節善事翁姑撫子成名年八十卒建坊旌表)
許氏(漢州人方涇妾涇卒氏苦節終身後奉旌表)
馬氏(漢州人趙文耀妻十九歲孀居訓二子成立年八十餘卒旌表)
唐氏(漢州人何其瑞妻年二十守志撫子節登萬歷乙未進士奉旨建坊)
郭氏(漢州人監生趙一琴妻一琴卒於太學郭甘貧誓志郡守上其事旌以苦節)
章氏(漢州人孝廉胡桐妻年二十九守節至八十歲卒)
陶氏(漢州人舉人江禹澤妻崇禎七年被賊執不從與兒媳張氏同聲罵賊死)
張氏(漢州人張代明孫女崇禎十七年聞賊至將週身衣服俱縫固投井死賊退家人出屍井)
(中顔色如生)
馬氏(什邡人馬桐女李可植妻可植死遂自縊直指督學檄表其門)
李氏二女(什邡人皆貢生李愛芳之女姊妹適朱氏弟兄會獻賊至大搜宗室二朱溺水)
(死二女曰夫死安歸乎遂投水以從)
賈氏(什邡人顧存志妻崇禎間存志援剿楚黔氏家居值賊陷蜀分掠什邡氏偕長媳顧氏焚)
(其室皆自縊死)
柳氏(彭縣人葉瑞之妻年十七守節一以祖姑彭氏為法撫其孤旋殤煢煢二十年卒)
王氏(彭縣人庠生劉松茂妻十七歲孀居撫子成立婚娶後子旋故與媳同守苦節年六十卒)
黃氏(彭縣人劉時雨妻攜子避兵為賊所獲欲脅之不從賊並殺之)
趙氏(彭縣人明經楊雲鵬妻賊至夫遇害氏奉姑避川南備歷艱險晨昏惟謹守節以終)
袁氏(新津人諸生藍燦妻燦為獻賊所殺袁聞訃遂自縊)
官氏(威遠人適彭縣趙姓賊至與數女俱自縊)
賈氏(扶風人川西副使道張繼孟妻崇禎甲申獻賊破成都繼孟抗節死賈被執罵賊遇害)
劉氏祝氏(俱彭縣人劉為邑貢生趙三畏妻祝為邑庠生邊一俊妻二氏夫亡守節皆歷)
(四十餘年望衡對宇交相砥礪奉姑教子閨門整肅里中無間言直指勞以米帛學使為旌其閭)
重慶府
漢李烈女(重慶人李正榮女許聘聶氏子暴卒女聞訃自縊死)
宋雍氏(昌州人趙昂發妻昂發通判池州元兵大至昂發命雍先走雍曰君為忠臣妾獨不能為)
(忠臣婦乎遂同縊死贈順義夫人)
明胡氏(江津人曾子遷妻年二十二守節撫子成立同里江公有詩曰已抱終天憾惟存兩歲兒)
(於今能色養天道豈無知年九十六終天順中旌表)
夏氏(巴縣人庠生宣謨妻年二十謨病篤刲股以進少愈數月竟卒誓不二志撫六月孤事舅)
(姑益謹年八十五終成化間旌表)
王氏(巴縣人張啟宗妻年二十守節養姑年六十終事聞旌表)
侯節婦(巴縣人失其氏夫戍松潘歸途溺死婦方裁衣或告之裁製自若告者再至遂以剪)
(刀刺心死)
毛氏(巴縣人張袞妻年十七適兗甫一年袞故毛觸棺破面流血氣絶而死)
鄭氏(巴縣人負兒避難江津賊兵至室義不受辱母子投澗死)
李氏(巴縣人監生王徽妻年十七徽病劇氏割股以愈之徽自著列女傳一帙以彰淑行越數)
(年徽卒氏撫棺欲與同死家人救解守節終身邑令上其事表之)
秦氏(江津人尚書江淵孫江厚妻年二十四厚於龜停山溺死秦至溺所號泣投水者數次衆)
(持之不果龜停之水洶湧凡溺死無獲者秦誓死不還卧水坎九晝夜竟獲夫屍人以為至誠所感)
(後年七十終)
魏貞女(江津人魏尚元女年十七聞賊至女與母嫂約曰賊至寧不辱既而榮昌援兵至其)
(門舉家驚走女即由後門潛出至石梁頭投水死嫂知非賊追無及矣)
曹氏(江津人太學生梁松妻成化中松卒年三十三矢志不二撫姪顯用為子底於成立後以)
(夀終)
黃氏(江津人夏至善妻年二十六至善卒誓不再適紡績自給年八十終)
胡氏(江津人鄒璇妻年二十守節撫子娶婦後子婦俱喪撫幼孫成立年九十終事聞旌表)
陳氏(忠州人黎某妻夫死自縊弘治時建坊旌表)
况氏(江津人庠生鄭裔昌妻值寇難隨夫避居濛溪遇賊欲逼之氏不從負子墜岩死)
金氏(長壽人適庠生陳吾琳避兵石砫司寇倏至縛氏及夫氏告賊曰盍先殺我使我夫見之)
(賊不忍金大罵以激之賊怒殺氏次及其夫)
左氏(長夀人監生楊瓊妻二十三歲守節遺腹生子益宗少長癡愚或勸之嫁氏曰但得延嗣)
(何計癡愚耶後益宗生二子氏躬親撫養至於成立姑病篤氏割股以進遂愈年八十有二終邑人)
(稱其節孝)
楊氏(長夀人陳鳳瑞妻正德中為賊所執強以上馬從行氏大罵不屈賊折其足而死)
王烈女(永川人王文瓊女許字李秉善將請期矣有史初者素以王為義女時負商人貲暗)
(以王許之欲完所貸王聞之曰我王家女也吾父已許字李彼何人斯敢以我為貲乎徑取刀自刎)
(舉家驚惶不及救一邑悲之)
吳氏(永川人何嘉會妻年二十五夫卒遺孤一歲後白蓮賊起負姑匿山中採藿養姑姑歿典)
(衣治壙苦節三十餘年年六十一卒里人稱其冢後溪曰孝節溪)
查妙蓮(永川人查柏女正德時避賊匿崖穴中為賊搜獲欲犯之氏大罵不絶口遂被殺)
胡氏(永川人胡天坤女帥勲妻其姑性悍有汚行與所私楊起謀辱氏氏義不受汚投帥家灘)
(死事聞坐姑與起各如律氏未得表揚御史宋公按部永川夢一女子垂髮衣濕泣訴於前明日閱)
(卷乃知氏死節狀檄邑令備禮營葬親為文以祭之時大旱是夜甘霖立沛人以為感應之神有詩)
(以紀之曰夜半雷轟地欲掀霎時風雨滿郊原始知東海三年旱只為區區孝婦冤碑尚存)
王氏(永川人張仁魁妻正德中為流賊所獲驅之行氏不屈賊殺之)
張烈女(永川人張寅啓女幼許字成國玉將笄國玉卒氏求往弔父不許竊隨父奔喪次擗)
(踊哀號受姑金釵一股歸則剪髮割耳不櫛不食竞以終焉)
蠱貞女(永川人蠱士榮女幼讀書識内則年二十尚未字流賊掠永川蠱與父兄避寺中知)
(不能免於難因佩刀以死自誓後賊倏至即引刀自盡氣未絶更以兩手自裂其喉而死)
劉氏(永川人何青山妻年十八夫歿有欲奪其志者劉往拜夫墓斷髮刺面以誓事聞於令嚴)
(斥邑豪而旌其節後連值歉歲劉採粟食姑以稗秕自活撫二子成立長皆能養夀至七十三終)
馬氏(壁山人文魁女幼許聘羅姓未婚羅卒誓不再字備歷艱苦終身完節今馬坊橋有碑記)
(存焉)
周孝女(江津人周宏智女年十七母喪紡績養父不出戶限正德中流賊劫縣與父俱被擄)
(逼汚不屈賊怒並其父殺之兵備何副使旌表仍恤其家)
王松秀(榮昌人王仲玉女名松秀正德中流賊入境仲玉遇害執松秀欲犯之松秀罵曰汝)
(殺吾父恨不得啖汝肉耳遂投深堰賊戕其首而死)
謝氏(榮昌人庠生喻應鶴妻年二十二應鶴卒有二女尚幼喻司寇難其節謝曰祖為忠臣氏)
(願為忠臣冢孫節婦蔡賊入城攜二女避山中百鳥環鳴其樹賊不疑遂獲免害邑令旌其門)
朱氏(榮昌人庠生喻應夢妻年二十守節撫六月子思欽成人事兩世舅姑極孝謹操守堅定)
(邑令旌其門)
盧氏(榮昌人庠生徐際明妻年十七際明卒撫孤守節甫越月孤亦卒盧中夜自縊死邑人哀)
(之)
李金秀(大足人李實女正德中遇賊驅秀使前秀走入池中賊執戟援之不從時兄亦在側)
(秀大聲曰吾死矣兄可善事父母賊怒遂殺之)
岳士真(大足人岳仲秀女正德間被賊執大罵不屈死)
梁氏(大足人馬正添妻夫卒氏兄受趙姓聘財強之改醮不從自縊死)
蔣烈女(名淑姑大足人蔣永正女年十六為賊所執鎻於室欲汚之淑姑引刃刺頸死)
曹氏貞姑(大足人曹自強女幼聰慧年十四為流賊所執以刃逼汚父止之賊刃其父貞)
(姑罵賊冒刃死)
牟氏(綦江人陶鳴鎬妻播賊破城殺其夫氏伏屍救之亦被害)
吳烈女(墊江人吳大有女正德中遇賊欲犯之烈女年甫十八自投於水賊即水中刺之父)
(母收其屍傷凡七處)
劉氏(綦江人羅尚價妻于歸五載尚價卒撫子守節遇賊突至強逼之行氏曰我守節三十餘)
(年豈肯從汝有死而已罵不絶口而死)
楊氏(綦江人庠生羅倜妻年二十無子生二女倜被賊執楊奮身力救弗克竟受害楊泣尋夫)
(屍歸葬撫育二女事聞旌表)
羅氏(綦江人張啓中妻生二子夫故孀居值播賊至被執不屈過高灘河挽子同溺死)
羅氏(綦江人庠生王邦珍妻年二十八守節孝翁姑事聞旌表)
李氏(綦江人庠生陳懷禮妻年二十二守節勤絍績以課二子皆列宫牆有司上聞旌表其門)
王氏(綦江人庠生歐仕達妻值寇賊之難被執過高灘懸崖數十丈王盡力挽賊同墜崖下俱)
(碎其屍邑令鄒昌魯以臨難持節旌之)
吕氏(黔江人李文選妻年三十夫歿殯葬後即欲自縊妯娌屢勸得止氏矢志不衰事姑教子)
(曲盡苦心歷節五十四載)
李氏(黔江人朱繼游妻年三十夫歿誓不再嫁茹荼守節歷年三十冇九縣令旌其門曰柏舟)
(獨矢)
容氏(黔江人向大志妻賊至恐汚攜女自焚里人稱其烈焉)
朱氏(黔江人千戶馬如龍妻聞夫卒於外即自縊死)
朱氏(黔江人龔寬妻被賊執之渡江即投江死)
陳氏(合州人何溥祐妻年二十二夫卒無子父母憐其少欲嫁之氏以死自誓紡績給食夀七)
(十七終事聞旌表)
黃氏(合州人程鳳儀妻年十八守節奉姑撫遺腹子事聞旌表)
魏氏(合州人陳本初妻年二十二守節撫弱子養舅姑詔旌貞節)
湯氏(合州人張仲懽妾青年守節與嫡相依煢居五十年足不逾閾子姓罕覩其面)
周孝女(合州人周世亨之姑也撫世亨以延周後遂終不字人稱曰孝女家甚貧約日夜治)
(絲枲身舂宿糧以哺世亨稍長授之句讀勉以大義世亨力學得舉里選)
童氏(合州人王肱妻年二十八守節家貧教子孫多所成就孀居五十餘載或欲上其事以請)
(旌揚氏曰婦職當如是耳年八十六乃卒子孫貴盛人以為完節之報)
李氏(合州人程頌妻頌卒無子氏年二十一矢志守節撫兄之子宇鷺為己子登辛卯鄉試宇)
(鷺復夭無嗣又立孫程鱣承祧嘗有賊過其門不敢驚擾後以夀終其歲頌墓發連理枝事聞表其)
(閭)
王氏(安居人郭嘉禾妻正德中賊陷城被執罵賊死)
馮桂秀(銅梁人馮大木女正德中遇賊欲犯之罵賊死)
楊氏(銅梁人傅萬輝妻正德中流賊突至驅之行至黑龍灣遂投水死)
羅氏(酆都人光禄寺丞楊節妻萬歷間建貞節坊)
四節婦(失其姓皆綦江人萬歷間播寇肆掠男婦多避飛龍洞中有四婦被執馳鞭從行四)
(婦義不受辱拽裾投崖死)
陶氏(銅梁人舉人舒九齡妻九齡故無嗣營殮畢沐浴更衣柩前哭拜自縊死萬歷時建坊旌)
(表)
胡孝女(壁山人胡萬臣女年十五未聘父母俱亡遺弟先德幼無所依孝女終身不字撫弟)
(成名任密雲兵備道子孫蕃衍孝女年八十卒萬歷十四年以貞孝聞詔旌其門曰王章寵秩)
劉氏(合州人鄒太史智之妻歸鄒未久智以直諫貶死氏自石城間道歸杼柚自給立操峻厲)
(歷數十年卒萬歷間合人建祠與太史並祀副使黃克纉為作記)
秦氏(大足人庠生鄢鶴妻鶴病劇秦割股救之及卒守節不二萬歷二十五年旌表)
向氏(銅梁人庠生張叔珵妻年二十守節孝事翁姑歷三十載天啓間建坊旌表)
袁貞女(定遠人袁璽女幼許字胡宗教及笄宗教歿聞訃痛毁欲絶誓不再字依父兄孀居)
(四十餘年卒)
秦良玉(石砫宣撫司女官也奢崇明叛以厚賂求助良玉斬其使將所部萬餘人率弟民屏)
(姪翼明捲甲疾趨至重慶營於南坪關扼賊歸路又燒其船賊大窘厥後撫臣王三善被難良玉弟)
(民屏戰歿良玉上疏有讐不共戴義難苟安之語上壯其志賜民屏䘏典並徵其兵良玉激勵出師)
(卒蹙奢氏之勢皆其力也)
孫貞女(忠州人孫培祖女幼許聘劉元未笄元卒孫望門自縊巡道以乾坤正氣旌其門)
雷氏(忠州人周裕妻青年守節有司表其門)
田氏陸氏(俱忠州人田為黃襄妻陸為黃□妻賊至二氏義不受辱並投江死之)
陳氏(長壽人適古姓年二十守節子肇岐甫二歲氏撫養訓迪得膺歲薦孫鉁中崇禎丙子鄉)
(試歷九十五歲卒奉旨旌表)
黃氏(忠州人庠生孫國益妻賊至投井死)
趙氏(忠州人庠生趙之鶴女周士吉妻夫死守節崇禎壬午年建季女英鳳坊以旌之)
徐氏(忠州人羅良士妻夫亡自縊崇禎間建坊)
羅氏(綦江人羅香女年十八適王啟賓數月夫卒遺腹一女堅志守節終身不改)
羅氏(綦江人諸生劉熠勲妻播酋破城夫婦被擄羅自縊死)
王氏康氏(俱綦江人王為翁秀妻康為翁臺妻秀卒王年十八安貧守節未幾臺繼卒康)
(甫十六乘夜溺水以救免娣姒苦節獻賊破綦江康被執不屈死王全節終身)
郭氏李氏(俱綦江人郭為庠生楊霏璧妻李為庠生楊霏玉妻獻賊破城二氏義不受辱)
(罵賊死)
羅四姑(綦江人庠生羅大道女年十四獻賊破綦江大道引女匿老鸛沱邊賊搜逼四姑投)
(水死)
陳滿姑(綦江人廩生陳明禄妹父母早逝滿姑年十五與兄避難螺螄堰為賊所執咬斷賊)
(指賊怒碎其屍)
王氏(南川人廩生蕭子元妻年二十五守節事姑至孝後建坊旌表)
楊氏(黔江人朱家鳳妻年二十二夫歿氏矢志守節孝事翁姑嚴訓二子年六十七終縣令旌)
(其門曰貞節善教)
熊氏(酆都人廩生戴應昌祖母建坊旌節)
楊氏朱氏(俱酆都人楊為黃珣妻朱為黃世修妻兩世守節修建世祀菴以奉父母翁姑)
(有司旌其門曰一門雙節)
蔣氏(酆都人廪生徐懋卿繼妻青年守節撫遺腹子姑病篤割股療病御史旌其門)
古氏(酆都人古養浩女適楊同春甫三年同春死僅遺一女長以適廩生余子化未一載子化)
(歿母女同甘苦節後舉二姓舅姑喪及夫柩葬白鹿山下築室墓前俱削髮為尼歷數十年有司旌)
(其雙節)
余氏(酆都人楊漢堯妻以節稱)
馬氏(酆都人庠生郎書妻書故氏年二十五撫子本立娶媳毛氏年十七本立復故姑媳撫幼)
(女苦節相倚馬六十三卒毛六十一卒)
林氏(酆都人古三登妻守節三十年)
范氏(酆都人許成誥妻年二十成誥溺死氏聞訃悲泣夜投繯死)
陳氏(榮昌人喻思欽妻年十九夫死守節事姑崇禎六年旌表)
陳氏(榮昌人敖乾恒妻年十八守節事姑撫遺腹子值獻賊難與姑同縊死)
李氏(墊江人黃友茂妻年二十守節撫子成立壽九十終)
馮氏(涪州人張孔時妻年二十二撫幼子養舅姑歷六十四載有司表其門)
王氏(涪州人張德星妻年十九守節家甚貧親織絍育其子鉉使就學後領鄉薦鉉子善吉為)
(都給事人以為苦節之報云)
蕭氏(涪州人任學妻年十九守節家貧無子事姑克孝又為姑幼子經營完娶年八十二終)
范氏(涪州人吳鼎妻青年守節家甚貧兄憐其孤苦欲迎之還氏弗許歷八十五歲卒州守旌)
(之)
夏氏(涪州人廪生張詡妻年十九而寡無子女誓志守節有豪家請姻者割耳截髮以示不移)
(後以異節題請旌表建坊)
許氏(涪州人劉大節妻年十九守節撫遺腹子成立營葬舅姑至今稱為節孝里)
龐氏(涪州人文可宗妻二十八歲守節養姑撫幼葬兩姑嫁三女年七十六卒事聞旌表)
夏老姑(涪州人夏子霄女霄無子姑性孝誓終身不字以供子職父母屢強之不從好書史)
(屏華飾年四十卒鄉人以老姑名之碑墓俱存韓市)
朱氏(涪州人張親仁妻夫卒事姑孝孀居終身事聞建節孝昭垂坊)
劉氏(涪州人都諫劉秋佩女適進士錢玉之子年十九夫卒誓死靡他時人謂父忠女烈云)
張氏(涪州人沈掞妻以節孝建坊鹽井壩)
王氏(涪州人文武妻武早卒氏年十八事姑孝言動惟謹有勸其改節者氏割耳刺面以示志)
(茹苦五十餘年州牧以聞建節孝流芳坊)
趙氏(涪州人陳一廉妻年二十夫卒撫一子生三孫皆領鄉薦九十三乃卒事聞建冰心映日)
(坊)
許氏(彭水人貢生戴宗明妻宗明卒氏年二十二遺孤比辰甫三歲辛勤教育苦節四十餘年)
(崇禎間旌表)
周氏(彭水人戴比辰妻事孀姑許氏至孝夫亡土苗刧掠氏避居岩洞中食盡死)
羅氏(彭水人貢生王彜妻年二十二彝卒茹蘗自甘教子紹先人緒苦節五十餘年)
梁氏(彭水人秦之益妻年十八夫歿苦志守節邑令彭法古旌表其門)
李氏(彭水人廩生唐道泰妻為賊所執欲犯之大罵不屈投江死)
冉氏(彭水人董興棫妻十七歲守節歷年七十二卒)
周氏(彭水人庠生王新甲妻年二十守節至七十五卒)
李氏(彭水人劉尚文妻尚文歿氏年二十三撫子成立子亡撫其孫邑令彭法古旌表其節)
方氏(彭水人葛德純妻年二十德純卒氏斷髮自誓撫妾之子朝彦朝美以承夫緒苦節四十)
(餘年)
王氏(彭水人陳尚選妻夫早亡剪髮誓志苦節守貞年七十六卒)
李氏(彭水人庠生李天叙妻夫歿截髮守節卒年七十)
何氏(彭水人吳從心妻年二十夫歿姑欲奪其志不從終身守節)
王烈女(合州人許聘諸生王開宿未婚開宿卒氏赴柩前自刎死崇禎間建坊旌表郝公贈)
(以詩云未親夫面繼夫亡不比尋常烈女行白髮不能持晚節紅顔豈肯沒春光)
馮氏(彭水人甯昌祜妻年十八守節歷四十餘年)
王氏(彭水人諸生龔子進妻子進以孝聞氏年二十二子進卒無嗣矢志守節奉翁姑誠敬一)
(如子進人謂婦道無虧)
陳氏(合州人庠生董昌微妻崇禎甲申昌徵死於賊陳攜孤避難黔中豪強多謀娶氏毁容以)
(死自誓歷兵燹二十年撫子成立操節凜然)
劉氏(彭水人毛明傑妻遇賊不受汚死)
戴氏(彭水人監生欒鳳徵妻與夫同為賊執賊將殺鳳徵氏大呼曰寧殺我母殺我夫遂自刎)
(賊義之鳳徵獲全)
周氏(彭水人汪仲學妻賊將譚天叙寇鎮氏為所擄奪刀刺賊不克而死)
謝氏(彭水人庠生許拔妻十八歲守節歷兵燹備嘗甘苦八十二歲終)
董氏(彭水人龐德惠妻夫婦俱為賊所執以綆相繫赴水死)
陳氏(彭水人葛朝英妻為賊所執不屈死)
陳氏(彭水人庠生葛維樛妻年二十三撫孤守節終身不二)
李貞女(彭水人貢生李天成女幼許聘向南未嫁為賊所執罵賊而死)
保寧府
漢譙氏(閬中人茂才楊始旦妻年二十八夫歿守節終身)
宋馮氏(南部人陳省華妻教子謹嚴以堯叟貴封鄢國夫人尭咨及第後守荆州歸省馮曰汝典)
(名藩有何異政對曰州當孔道過客見兒善射皆嘆為小由基馮怒曰不行仁政化民特專一卒之)
(技豈爾父忠孝訓哉擊以杖墜其金魚上聞之曰勿易以旌母德)
任氏(南部人鄧景仁妻守節孝舅姑歷五十餘年)
陳堂前(南部人尭咨之姪婦十八而寡守節終身人以堂前稱之)
張娥(閬中人母早喪父客遊陜西卒娥聞訃朝夕痛哭水米不下咽十餘日而絶縣令旌其墓)
(曰貞孝性成)
元韓貞女(閬中人年十二遭明玉珍之難慮為所掠乃偽服男子衣自稱韓關保混處民間既)
(而被掠在兵中十年人莫知為女子後從王總兵略雲南經成都遇叔父贖歸以適馬氏稱為韓貞)
(女有傳見藝文)
明金淑貞(年十八適廣元陳文才未踰年夫卒守節年八十六終弘治間旌表諡貞節)
李氏(巴州人王賢妻年二十一守節事姑有富家謀娶者姑欲許之氏誓死不從壽七十卒弘)
(治間旌表)
廖氏(閬中人貢生廖愷女年十五適庠生鄭應輝甫三月而欲從夫死姑數解諭之遂斷髮矢)
(志孝事其姑巡撫為表其門)
苟氏趙氏(俱閬中人庠生王一松妻妾苟年二十趙年十八俱無子息同甘苦節至老不)
(渝事聞旌其雙節)
李氏(閬中人楊宷妻宷死止遺一女氏孀居苦節女長適庠生徐敏達敏達死無子家貧甚女)
(歸與母同居守節奉旨建母女雙節坊)
張氏(指揮田垕妻年二十一而寡歷九十七歲垕妾亦張姓年十六而寡歷九十七歲垕子指)
(揮世勲妻蕭氏年十八而寡無子歷六十九歲次子世武妻韓氏年二十一而寡歷八十四歲冰霜)
(凜冽萃於一門楊太史慎詹吏部景鳳俱有詩弔之)
邢氏(郡人邢懋官女庠生張顯妻年二十一夫死遺子一月孀姑八十餘氏斷髮守節孝姑育)
(子屢被旌奬)
張氏(閬中人庠生賈傑妻守節撫子歷七十五年)
王氏(閬中人羅某妻年三十二夫亡氏紡績為生撫幼子穎入泮配馮氏年十八穎亡遺腹生)
(子廷禎王與馮相倚為命屢歷荒亂堅志不渝苦教廷禎亦列黌序家訓嚴肅人無間言)
楊氏(閬中人陜西乓備副使任希祖妾希祖卒楊年二十二收殮畢沐浴振衣自縊死院司旌)
(其門)
張氏(蒼溪人幼許字黎姓未笄而黎瞽父欲改字氏泣曰許婚以定命也何改為遂相夫終身)
羅氏(蒼溪人李明哲妻隨姑避亂山中姑病劇聞寇至驚悸卒羅掩埋訖遂墜崖死)
李氏(南部人李延昌孫女龔思賢妻孀居事姑自甘苦節不求旌揚歷八十餘歲卒)
楊氏(南部人李廷相妻幼通孝經列女傳及史鑑年十六歸廷相二十七而寡守志不二縣令)
(旌其門)
王氏(南部人羅昭妻夫亡無子撫其二女耕織為生艱辛萬狀志節凜然)
倪性貞(廣元人適曹姓十七歲而寡割髮自誓甘守孤貧年八十六終)
韓氏(廣元人適軍士張智輔三年無子智輔當戌松潘臨别囑曰老母在堂無人奉侍萬一不)
(還肯終事之乎韓諾之及智輔死於外氏事姑維謹行年七十始終一節)
劉氏(廣元人舉人彭有年妻年二十八而寡柏舟自矢閏門肅清事聞旌表)
解氏(廣元人廪生黨人文妻人文赴舉渡河溺死解沿河悲泣欲與同歿得屍伏哭幾絶徐理)
(殯葬遂終身食蔬撫子成立奉例旌表)
徐氏(利州衞百戸馬九方妻年十七守節家素貧養姑撫子後以疾終子呈圖哀其苦節廬墓)
(三年)
趙氏(廣元人何天衢妻年十七守節撫遺腹子成立有司旌之)
李娥(廣元人李仲仁女幼受庠生陳遷聘遷夭死娥母往弔娥沐浴登樓自縊奉詔旌表)
鄭氏(幼許聘利州衛百戸張鴻翼次子應奎未成婚父母俱亡養於張氏應奎病夭鄭扶棺悲)
(慟旋以線密縫上下衣自縊死)
羅氏(昭化人庠生陶舜徵妻青年守節訓子有方家規整肅後奉旨旌門曰婦節母慈)
吳氏(昭化人庠生李明揚妻夫早卒姑老子瞽家極寒日用所需惟出女紅奉姑克孝撫子承)
(祧後奉旌表)
李氏吳氏(俱昭化人李為庠生賈昌印母吳為庠生任如永母同避賊山中為賊所執俱)
(罵賊死)
楊氏(昭化人諸生羅希玉妻夫歿姑年七十氏苦志守節事姑至孝鄉里共稱)
李氏(昭化人諸生羅紹尹妻夫早喪氏守節事姑克盡婦道縣令旌之)
趙氏(南江人王塘妻正德中夫被賊執趙氏挺身救夫賊捨夫執趙趙恐被汚投水死事聞旌)
(表)
楊氏(昭化人庠生賈天禄妻正德六年賊陷城夫婦被擄賊欲汚氏氏奪刀自殺)
梅氏(昭化人百戸吳鑑妻青年守節後奉旌表)
李氏(昭化人廩生吳國彦妻二十四歲守節撫子保禧膺副薦年九十六旌表節夀)
牟氏(昭化人年十五許字晏耳鼎耳鼎客於外人傳已死母遂以牟改字廣元參將某牟苦諫)
(不從時參將來娶耳鼎亦遠至不敢争牟使婢約耳鼎抵家拜母成婚參將聞而謝之後流寇掠昭)
(化牟恐被汚投江死旌表建坊)
陳氏(劒州人鄭玉紞妻鄢藍賊圍城陳著男子衣助夫禦敵被執不從賊殺之事聞旌表)
陳匾兒(劒州人陳萬鏊女鄢藍之變同母王氏逃避山間賊追及殺其母匾兒恐為賊所汚)
(奔聞溪投水死事聞旌表)
汪氏(綿州人劍州監生李瓉妻有婦德敬夫如賓鄢藍陷城執其夫欲殺之汪乞以身代賊遂)
(殺汪)
楊氏董氏(俱劒州人楊為吏員母道福妻董為庠生賈仲妻鄢藍之亂各執節死)
張烈女(劒州人小字七花兒鄢藍賊入境執烈女欲汚之烈女厲聲罵賊遂被害)
齊氏(巴州人李開妻開死於賊氏誓不再適撫妾生遺腹子如己出里人賢之)
岳氏(巴州人陳九鼎妻年二十七而寡矢志育孤與九鼎之妹陳氏同以節著)
張烈女(巴州人年十五未字值流寇至挾之馬上行數十步近懸崖飛身墜死)
張氏(通江人適庠生閻自昌甫二年自昌卒張遂自縊知縣黃祜具其事上聞詔旌表)
閻氏(通江人監生閻旻女王廷輔妻流賊陷城閻遁縣北林箐中為賊所執觸樹未死罵不絶)
(口賊怒殺之羣鳥環屍哀鳴不散)
向氏(通江人御史向翀姪女適郭宗實甫六年而孀遺孤方在襁褓氏苦志撫之歷節四十年)
(後旌表)
何氏(通江人同知何宗源女典膳趙萬安妻年二十而寡苦節六十年郡守旌其門)
王氏(指揮王澤女馬繼祖妻夫卒無子青年守節事舅姑如禮歷四十餘年萬歷丙午旌表)
蘇氏(通江人劉治邦妻萬歷間治邦鬻茗松潘遇賊劫死櫬還號慟旋治酒為翁姑延賓遂鎖)
(戸自縊人咸痛悼當路旌之邑令徐一濓感其事為作傳)
屈氏(通江人庠生郭宗䕫妻苦節四十年撫遺腹子之幹成立按察使梅國樓旌其門曰苦節)
(凌霜)
苟氏(通江人兵馬使苟璋女適王言三載言卒毁容守節畢生未見笑容後以壽終事聞旌表)
岳氏(南江人通江楊簡繼室簡蚤逝岳撫成前妻子上林岳病上林割股救之得愈人稱慈孝)
(一門)
李氏(通江人李公輔女庠生秦之璋妻璋卒李年二十五營葬畢自經墓側事聞旌表)
楊氏(閬中人楊廷實女戸部郎劉元凱繼室元凱卒楊年十九家貧勤女紅以奉姑苦節五十)
(餘年萬歷壬寅詔建廉臣節孝坊)
王氏(亦王澤女保寧庠生沈繼顯繼妻年十九守節事姑育成前妻之子萬歷丙午旌表建節)
(孝坊)
徐氏(蒼溪人貢生陶文舉妻年二十九守節撫遺腹子於泗成名萬歷八年建坊)
梁氏(劒州人知縣梁柱次女庠生李惟華妻惟華歿姑老多疾氏善事之姑亡喪畢無子可依)
(乃歸母家其兄梁可宗分給田宇扃戸獨居至親罕見其面可宗卒氏撫可宗子四人婚教成立蓋)
(兄妹兩相成也事聞旌表)
梁氏(劒州人舉人母性妻夫亡守節歷五十年教孫擇鄰登科苦節賢慈里中稱頌)
孫氏(郡庠生光先女王豐年妻孀姑老病奉侍二十餘年乙酉豐年他出氏聞獻賊入城急遣)
(子恩選遠遁乃與及笄女蘭姑閉戸自焚死)
張氏(劒州人賊入州張年十八懼為賊汚投水死)
聶氏(劒州人庠生李一鴻妻賊至聶被執欲汚之聶大罵不從賊刳其腹而死)
張氏(劒州人貢生趙公選妻賊陷城張逃至石子嶺被執將汚之張大罵賊撞其齒齒落殆盡)
(罵不絶口以刃穿其胸而死)
李氏(巴州人廩生楊日昇妻值獻賊至氏被擄投江死)
梁氏(劒州人庠生趙弘暢妻獻賊據成都責紳士以觀望執暢夫婦解至城將殺之氏呼獻忠)
(名大罵不絶賊怒懸於竿上三日死)
順慶府
漢趙娥(渠縣人避黃巾亂夫萬有足疾難行娥扶持之萬為賊所殺欲汚娥不從賊以矛指之娥)
(竦身當刃貫胸而死)
明姚氏(南充人靖難時闔門盡節里人具棺以葬題其碣曰姚氏之門)
陳氏(渠縣人陳南山女歸同里王某年二十一守節織絍以奉翁姑歷四十年如一日天順間)
(旌表)
張氏(南充人年十五適庠生龐岳岳卒止遺一子祖姑年九十姑亦逾七十家甚貧勤紡績供)
(兩世甘旨教遺孤游泮閭里死葬竭力匡助有司褒之)
趙氏(南充人張永昂妻于歸四載昂卒遂自縊囑其與夫同穴詔旌之)
李氏(南充人庠生謝彭年妻謝早逝舅姑欲奪其志李以刀截雙耳乃止甘貧守節奉舅姑竭)
(力喪葬教其子遊於庠)
姚妙清(渠縣人適千戸吳旻生子甫三月旻卒孀居四十餘年教子成立弘治間旌表)
楊氏(南充人進士楊芳隆女嫁甫一期夫卒長齋繡大士像數百軸資夫冥福年八十端坐而)
(逝)
塗烈女(岳池人塗元海女正德間為流賊所獲欲犯之塗不從赴水死事聞旌表)
明氏(南充人給事中明時舉女適王朝卓年十八而寡守節六年為賊首所獲欲納為妻明大)
(罵曰賊奴我名臣女士人妻使賊奴為我僕尚不屑敢汚我乎賊百計誘之其罵愈厲賊怒寸斬之)
(而去)
趙卯秀(西充人趙子高女同父母避賊至南部寶馬井賊欲劫以行女急投崖不死賊復強)
(驅以行卯秀大罵與其母相繼投水死事聞旌表)
樊小解(西充人庠生秉亮幼女鄢藍賊奄至被獲欲加辱小解大罵賊怒殺之)
李氏(西充人知州唐通繼妻適通踰年通病篤與訣曰若年少且無子能守乎李嚙指以死自)
(誓通卒守節五十四年事聞旌表)
楊氏(西充人年二十適王味龍甫期年味龍故遺腹生子撫之成立後子亦卒又撫其孫以壽)
(終)
安氏(西充人劉景妻正德辛未為流賊所擄欲辱之安厲罵不從遂被殺)
陳氏(西充人張騰霄妻年二十一守節撫子文淵登進士歷官雲南參政贈恭人建坊旌表)
張氏(西充人進士張文淵女諸生陳韶妻年二十四守節撫子竒學竒藴入庠年七十六終)
馬氏(西充人廩生吉旭妻年二十七守節姑病篤割股以救遂愈教子頤貞中甲午鄉試年六)
(十餘終)
斯氏(西充人庠生何達光妻年十七守節撫子顯應食廩餼年七十餘終巡撫旌其門)
鄧氏(西充人庠生王進善妾年二十二方娠進善疾篤知其妻妒祕畫像遺鄧氏生子選長婦)
(訟於官言非進善子鄧取像為驗容貌宛然其像以手指軸柄官命破之有遺囑在遂定為進善子)
(鄧事長婦以禮撫選登第年九十卒)
陳氏(西充人庠生馬雲官妻雲官赴試溺死陳年二十守節五十餘年事聞旌表)
王氏(西充人高似斗妻年二十二守節歷五十餘年終)
杜氏(西充人時泰女庠生陳輔聖妻姑病篤杜割股救之旋愈人稱其孝)
于氏(蓬州人庠生崔之茂母賊亂同子避雲山砦賊破砦氏繫頸於柱未死賊已至釋其索欲)
(強之行遂墜岩死)
侯氏(營山學生楊凌曦妻鄢藍賊攻縣侯攜女蕙英避叢薄中賊搜獲欲犯之侯罵不絶口母)
(女被殺事聞旌表)
李氏(營山人李鍪女父患心疾矢志不嫁以奉雙親親歿紡績自給年登八十以處女終)
王烈女(營山人王召女許聘蓬州賀姓賀卒或欲再聘烈女割耳泣曰豈有女子而再聘者)
(我有父母孝養終身足矣遂守貞不渝有司旌之)
王氏(營山人王猷母夫歿守節養翁姑教子遊泮上官為旌其門)
蘇氏(營山庠生蘇之印女適侯甸甸卒氏年十七守節事翁姑撫孤子子殤冰節愈厲歷四十)
(餘年事聞建坊旌表)
王氏(營山人王化女顧應聘妻年十七而寡扄居一室霜操肅然年五十餘卒有司表其門曰)
(甘貧苦節)
羅氏(營山人羅翔鳳女庠生王言妻年二十一守節養姑撫夫弟成立清苦自甘年八十餘卒)
(有司旌其門)
李氏羅氏李氏(俱營山人李為庠生王昱妻生二子長昌印娶羅氏次繼印娶李氏)
(姑媳三人避亂山中賊搜獲之同聲怒罵曰我等世族也殺即殺豈從汝賊奴耶賊怒悉肢解之)
李氏(營山人李乾道妻乾道事親以孝聞早卒李苦志守節歷六十餘年教子得義方之道年)
(九十餘乃卒有司表其節壽)
于氏(營山人生員李晟妻遇流賊劫砦罵賊肢解死)
于氏(營山人貢生自密女適庠生李仕明生子方一月夫死子亡氏痛哭曰無夫無子雖生何)
(為以頭觸柱而死)
李氏(營山人李永蓁之妻蓁早卒撫子成立娶媳廖氏子亡偕媳撫孤孫成名李享年八十廖)
(享年九十有司旌其門曰兩世苦節)
羅烈女(儀隴人羅某女年十五未字值鄢藍賊破城被執其時女父與縣令俱為賊獲賊欲)
(汚氏氏紿曰官為一邑主父為一家主汝釋之吾從汝及釋去女罵賊投岩死縣令以聞旌其坊曰)
(松筠)
張氏(儀隴人傅佐政妻年二十守節七十餘歲終)
何氏(儀隴人張仕禄妻年二十三而寡守節教子年八十有五終)
雒氏(儀隴人楊明道妻年二十五夫歿苦節六十載終)
王氏(兵部主事王德光女適世襲指揮吳某甫期月而夫亡氏釘戸守節飲食由傳桶進一日)
(聞報欲以指揮弟襲夫職氏泣謂姑曰似可緩姑詢之以有孕告果生子伯成襲指揮職年八十卒)
(學臣以聞詔旌表建坊)
頡氏(字妙善渠縣人年十八歸陳政政卒氏謂家人曰婦人以夫為天今不幸無恃不死何待)
(遂自縊死)
羅松貞(渠縣學生汝傑女鄢藍賊陷城舉家?於白石洞賊攻破洞門執松貞欲犯之遂罵)
(賊投崖死事聞旌表)
李氏(渠縣人李陽春女適庠生唐宥賊陷渠城被執李罵曰我給事女知府兒婦肯從狗彘乎)
(賊怒殺之事聞旌表)
許錦秀(渠縣人景閏女正德間鄢藍寇渠舉家奔散女坐深閨不去為賊所獲欲犯之女罵)
(賊不絶口遂遇害事聞旌表)
吳氏(渠縣人仲禹女適良壽夀重聽且瘖啞吳事之維謹流賊入其家見吳殊色欲劫之去吳)
(紿賊抱幼子踰垣赴水死)
來氏(渠縣人來薦書女燕化鳳妻年十七而寡父母憐其少諭令更適氏不從孝事舅姑守節)
(五十餘年人無閒言)
李氏(渠縣人劉廷可妻年二十廷可卒無子李艱苦奉姑拮据喪葬鄉人稱之)
陳氏(渠縣人庠生李高魁妻魁早卒家甚貧教長子儲乙中庚午鄉試次含乙中甲戌進士受)
(封太宜人歷七十有五卒)
金蓮(渠縣人失其姓庠生陳其珍之婢也癸未九月賊破渠金蓮負其珍幼子以逃為賊所獲)
(賊令棄其子隨之行金蓮泣曰吾主暮年止有一綫死則死耳斷不忍棄也賊怒將殺子金蓮以身)
(蔽之受數創終不移賊乃捨去蓮死幼子得生)
李氏(渠縣人郭玉安妻值兵燹隨夫乘船往達州避難為賊追及李有二女及笄呼二女曰寧)
(清白以死不可忍辱而生母子攜手赴水死)
王貞女(渠縣人未嫁而夫卒父母將改字之女誓不從遂縊死巡撫旌之)
陳氏(大竹人馮天開妻守節三十餘年終)
石孝女(岳池人痛父母早喪弟瓊尚幼誓不適人撫弟讀書遂克成立年八十終太史楊升)
(庵為作傳學臣郭青螺以事聞建坊旌表)
李氏(渠縣人何玉妻有殊色生子數月鄢藍賊入境李負幼子奔江滸賊追及欲汚之李大罵)
(不屈抱子投水死)
馮氏(南充人年十八適張寧陽生子環甫一歲而夫逝甘貧守節撫環成立娶媳文氏環病革)
(囑其妻曰吾母老汝少無子汝能養吾瞑目矣文自誓守節以紡績養姑雖親戚童僕罕見其面馮)
(年八十餘卒文益勵初志嘉靖中分巡道表其閭)
何氏(西充人崔大韶妻年二十三夫歿斷髮守節撫子官泮年九十七乃終隆慶元年旌以)
(節壽)
談氏(鄰水人吳湝妻夫早卒氏冰霜自守萬歷間建坊旌表)
吳氏(鄰水人庠生侯世延妻夫卒守節萬歷年間建坊旌表)
李氏(西充人庠生李大年妻崇禎丁丑冬遇流賊於小陵鎮抗節不屈邑令上其事奉旨旌表)
陳氏(西充人平陽令高儀坤妻值姚賊追至夫婦被執道經祖塋謂其夫曰今不幸遇賊若受)
(辱何以對先人於地下言畢撞崖死)
李氏(西充人高道妻遇姚寇屯營山夫婦被執知不得脫乃與夫永訣觸石而死)
陳氏(西充人孝廉陳扆女年十六未字值獻賊至隨父母避射洪為賊獲脅之使行大罵不屈)
(賊怒殺之)
黃氏(南充人太史黃輝孫女適杜瑤夫卒年十七生遺腹子崇禎甲申聞賊將至泣語其子曰)
(爾幸遊泮我苦節十七年值兹寇亂敢求活乎我死汝勿事賊即報汝父母矣遂縊死)
杜氏(西充人杜可大女張竒策妻避獻賊難於張村溝被執杜詈罵不從賊怒斷臂而死)
黃氏(西充人佩九女諸生任某妻避難蓬溪之金山寺遇賊被執脅之不行罵賊死其弟親臣)
(亦死)
李氏(蓬州人庠生劉沛然妻善畫工詩文沛然死李年二十四豪勢欲脅娶之氏剪髮毁容誓)
(不再嫁年七十終)
盧氏(蓬州人庠生王杰妻值流賊之難避於雲砦被執賊欲汚之盧大罵奪刀自刺而死)
田氏(儀隴人傅佐靖妻青年守志事翁姑撫稚子六十有五歲終)
侯氏(儀隴人庠生何潔誠妻年二十五守節教長子所讓登崇禎癸酉鄉試次子入泮年六十)
(終)
王氏(儀隴人適席存仁甫一載存仁歿苦節育子年踰七十終縣令旌之)
張氏(儀隴人貢生楊若栒妻值流賊破砦被執欲汚之氏大罵投崖死)
楊氏(儀隴人張如輝妻崇禎甲申之難為賊所獲欲犯之楊罵賊死)
李氏(儀隴人舉人友柏孫女適張景運避難戴天砦賊破砦氏跳崖死)
陳氏(南充人文憲孫女適廣安州王瓘瓘早卒氏守節逆賊劉盡忠據廣安州欲奪其志氏剪)
(髮破面刺一日以示賊賊服其節烈乃止)
龔氏(營山人生員王扆妻扆歿無子龔時年二十五妾杜氏年十八共誓守節值姚黃賊亂乃)
(分左右自縊死)
石氏三門(岳池石天柱姊父母早喪天柱幼三女交誓不字且撫且教後天柱登進士豎)
(三淑聯芳碑)
劉氏(岳池人鄒秉浩妻崇禎甲申獻賊入川被執大罵不屈賊強之上馬終不從賊怒殺之)
周五女(鄰水人年十四喪父誓奉孀母終身不字年七十四罵姚黃賊舉火自焚)
陳氏彭氏(鄰水人姑媳雙節鄉里稱服)
敘州府
唐黃氏(宜賓人名帛張真妻真渡江覆歿黃求夫屍不得遂於溺所自沈後十四日抱夫屍浮出)
(灘下顔色如生)
明何氏(宜賓人張奎妻年二十八奎卒子福方三歲次祜在襁褓氏事姑撫子洪武中事聞旌表)
蹇氏(慶符人王伯英妻年二十八而寡舅姑父母憐其少欲嫁之蹇誓不再適洪武間旌表)
陳氏(宜賓人張閙妻夫陣歿氏年二十七守節撫子鑑鐸成立永樂中旌表)
劉氏(宜賓人夫杜高賓溺死氏入水從之會救免乃密取夫故巾襪繫肘間以毒和餅食之姑)
(驚視猶持半餅厲聲曰今日得為杜門鬼矣言畢而絶年二十五)
廖氏(宜賓人知縣廖汝崑女庠生張文星妻年二十一而寡苦節終身)
張氏(長寧人車軫妻二十五歲守節卒年八十有五弘治間旌表)
沈氏(長寧人庠生李膾妻年二十四守節正德間旌表)
李氏(宜賓人李方伯文續之女知州樊一若妻總督樊一蘅嫂事舅姑以孝著賊犯敘李被執)
(緣一蘅為總督欲繫諸郡以辱之李大呼曰總督公奉命勦賊必殄絶汝𩔖賊怒碎其屍於塗)
夏氏(宜賓人樊一若妾年二十被賊執厲聲罵賊奪刀自殺賊怒懸其髮於梁肢解死)
文氏(宜賓人舉人文之煥女廪生樊斗卯妻斗卯死於賊文年二十七誓不再嫁辛勤撫育子)
(女以節終)
周烈女(富順人周孟端女正德癸酉廖賊入境周與羣女匿巖穴中賊得之周投江死時年)
(十九父母哭於江濱其屍忽浮水面人咸嘆其靈異)
蕭氏張氏(蕭北直人張山西人俱宜賓李春先妾春先早歿蕭年十八張年十六皆守節)
(以壽終)
韓氏(珙縣人張仲雍妻嘉靖丙午土賊刧掠仲雍被殺韓抱女投巖下賊引藤下援韓罵賊死)
楊氏(南溪人談本立妻年十八適談未一月夫歿翁姑繼殁夫弟方二歲楊撫之為娶妻夫弟)
(旋卒弟婦有遺姙欲嫁楊懇留之產一子楊復撫之姪娶後又卒姪婦遺腹生子而姪婦别嫁楊又)
(撫其姪孫世傑娶余氏生三子談祀賴以不墜年七十卒)
劉氏(南溪人羅秉禮妻年十九適羅生二子越六年夫故守節撫孤二子旋故育孫曾入庠年)
(八十一卒翰林李廷機贈云劉氏早歲鏡分寧忍一家以無嗣中年珠碎能堪百歲之傷心奉旨旌)
(表)
李烈女(富順人李定女其家素未嫻禮幼以女許聘同姓子後有别姓圖娶執同姓應離律)
(欲奪之女曰我豈犬彘可輕許兩姓哉遂縊死)
魏氏(富順人適劉福壽生一子夫歿守節拾禾以教子後登科甲詔建坊旌表之)
楊氏(富順人司馬楊述忠女讀書史工文詞適隆邑庠生郭懋宏未踰年懋宏抱病臨訣時遺)
(命續嗣氏許以死殉乃書誓詞扵帶曰妾心一片鐵不與紅爐滅煢煢未亾人茹苦肱九折一死鴻)
(毛輕豈受風塵紲妾髮可剪頭可截越二年懋宏胞弟生次子孝懿氏遂立為嗣長七歲氏曰可以)
(死矣爰歸寧自縊天啟五年旌表)
陽氏(富順人庠生楊炌妻年二十八守節教子維喬登乙丑進士)
何氏何氏張氏(高縣人魏天威之妻妾也奢酋叛天威獨負母逃三氏走避至三角)
(岩遇賊欲汚之三氏攜袂同赴水死天啟間旌表一門三烈)
舒氏(富順人萬鼒妻年二十守節至八十有七歲卒)
楊氏(富順人周衡妻夫亡苦節三十餘年)
駱氏(富順人甘芹妻芹卒氏守節終身)
熊氏(富順人適庠生劉尭銓尭銓病劇氏割股以救及卒伏棺痛哭幾斃慰之者曰以子才貌)
(何自苦乃爾氏聞而詈之遂割鼻自矢孀居數載獻逆至罵賊不從慘戮而死)
李氏(長寧人蹇文卿妻年十九守節至八十四歲終詔旌之)
楊氏(宜賓人兵部侍郎劉之綸妻守節教子遇宼被執賊逼之氏曰我命婦也豈為賊屈罵不)
(絶口賊剮其兩乳死)
邵氏夏氏(宜賓人尹方伯伸之妻妾也獻逆至避難山中俱為賊所獲罵賊死)
楊氏(尹恩妻伸長媳郡人楊僉事芸春之女與姑同時被獲不為賊所汚並死之)
龐氏(長寧人馬純妻年二十六夫喪家貧守節姑憫其年少欲令改適氏誓死不從紡績奉姑)
(撫遺腹子成立以壽終)
楊氏(長寧人舉人李元勲妻元勲卒三年不出戶庭姑病刲股愈之撫子婚畢子旋歿與媳車)
(氏守節撫其孫成立年七十卒)
朱氏(長寧人諸生侯啓雍妻年二十五守節至八十有五卒)
胡氏(廩生范璵妻隆昌胡學使克開孫女崇禎庚辰賊至氏同夫避於縣西明通寺賊追及並)
(執之強氏行氏攜女罵不絶口遂遇害)
盧氏(副使元卿女隆昌庠生劉兹妻獻賊至兹被獲賊殺之執盧氏強之行氏紿曰必見夫屍)
(乃行及至兹死所抱屍痛哭罵賊死)
陳三姑(高縣人陳徵女幼許聘黃應昌未嫁應昌卒適流寇至避落角硐中賊破硐欲汚之)
(投水死)
郭氏(筠連人彭儒妻年二十二儒卒遺子應元甫三月郭守節孝舅姑撫應元成立任教職年)
(六十卒學使旌其門曰貞節)
詹氏(筠連人李霖妻年二十守節至六十歲卒)
李氏(筠連人嚴安妻年十八安卒守節教子歷七十歲卒)
蘇氏(筠連人李永年妻奢賊掠境蘇被獲強之行至鳴鳳岡墜崖死)
母氏(筠連人蘇亮工妻乙酉流賊破城挾氏行至鳴鳳岡墜崖死)
尹氏羅氏(俱筠連人尹為陳登彦妻羅為陳臺妻同避流賊於落瓦硐賊破硐被執欲汚)
(之相攜投崖死)
李氏(宜賓人李合宗女庠生余智妻崇禎甲申賊至與夫俱被執大罵不屈同死之)
張氏(屏山人庠生瞿蕙妻年二十一守節至八十三歲卒建坊旌表)
安氏(沐川土司夷太平妻年二十八守節養姑撫子逾二十年姑歿安哀毁成疾不數日亦卒)
(事聞旌表)
直隸叙永廳
樊氏(永寧人聞克明妻年十八守節家苦貧辛勤教子道立得中鄉試累官浙江司員外郎萬)
(歷間建坊旌表)
張氏(永寧人庠生周登順妻年二十二守節教子于用中己酉鄉試授湖廣承天司理氏常勖)
(以寬慎有所平反則喜一日謂其子曰吾苦志教汝至此而遠離汝父之墓非吾願也于用泣下遂)
(致仕歸萬歷間奉旨建坊曰節孝兩全)
四川通志卷十一上
四川通志卷十一中
列女
䕫州府
明楊氏(瞿塘衞千戸楊武女適千戸劉本天順丁丑本以從征清浪陣亡楊年十八誓不再適教)
(子有成襲補父職成化丙午旌表其門年七十終)
黎氏(雲陽人王存輝妻存輝早歿氏守志事舅姑撫遺腹子苦節四十五年成化間旌表)
黎氏(雲陽人年十九適王曾曄生子軫甫一歲曄卒黎養舅姑撫幼子誓不他適孀居四十五)
(年成化末年旌表)
胡氏(萬縣人庠生隆海宏妻年二十一守節撫孤正德九年旌表)
屈氏(新寧人年十七適李茂植鄢藍賊猝至夫遇害欲脅氏以去屈曰吾夫既死恨不啖汝肉)
(耳賊怒殺之)
易氏(雲陽人適王大用年十八守節撫子貢成立貢卒又撫其孫嘉靖三十四年旌表)
史氏向氏(俱奉節人史為梅成羹妻年十七守節撫子時際成立向為庠生梅調羹妻年)
(十九守節撫子時黃入庠隆慶六年太守郭棐表其門曰一門雙節)
方氏(奉節人瞿塘衞舍餘聶宗妻年二十二而寡撫遺孤甘貧守節萬歷三年旌表)
周烈女(奉節人周良之女幼許字楊時忠及笄未嫁值鄰家火時忠馳至以手援之女慙憤)
(赴火死萬歷二十七年豎烈女碑表其墓)
曹氏(奉節人瞿塘衞指揮方天禄妻年二十六天禄領軍戍守柳州道卒訃聞曹斷髮自誓孀)
(居六十餘年萬歷間建坊旌表)
任氏(奉節人瞿塘衞指揮任忠女適曹鶚鶚卒年二十撫孤守節至六十六終)
華氏(奉節人華泰女適瞿塘衞左所陳佐佐卒華年二十有二家貧守節事姑育子初終如一)
曾氏(奉節人守清女適瞿塘衞王瑜瑜卒曾年二十撫孤守節卒年七十有二)
方氏(奉節人向雲漢妻年十八守節事姑育子歷六十餘年有司旌其門)
譚氏(奉節人有齡女萬民化妻年十七守節閉戸課子戚屬少見其面郡縣表其門曰芳節凌)
(寒)
張氏(奉節人適諸生金邦賢年十九守節歷六十年上官屢旌其門)
胡氏(巫山人向文質妻文質早卒子繼殤氏苦節事姑事聞旌表)
晏氏(巫山人聶子傑妻子傑卒與妾侯氏年俱二十七苦節撫孤)
曾氏(巫山人向瓊妻年二十一而寡子雲鶴尚幼撫孤守節備歷艱辛)
袁氏(巫山人向雲鶴妻年十八雲鶴卒遺子巽方襁褓姑憫其少欲令更適袁誓死靡他與姑)
(同節歷三十年縣令旌曰一門雙節)
向氏(巫山人張獻臣妻夫卒撫遺腹子光祖成立守節四十一年後奉旌表)
馮氏(巫山人庠生向豫誠妻豫誠卒氏撫遺腹子大學成立守節終身後旌表)
黃氏(巫山人江儀妻儀溺扵江氏聞之泣奔溺所投水死閱二日抱夫屍浮於水面事聞旌表)
楊氏(巫山人楊深女庠生羅英妻年二十六守節訓子嚴肅年七十有五終後旌表)
宦氏(巫山人冉天恩妻年二十夫病篤割股救之及卒姑令再醮氏誓死不從守節歷五十餘)
(年後奉旌表)
魏氏(巫山人庠生黃瑛妻年二十守節歷三十餘年劉二虎寇巫氏子煥被驅入營氏遂自縊)
(於夫之墓側)
龔氏(萬縣人幼許傅承爵閱三年承爵歿家貧守節父文試憐其少令他適氏遂自縊死崇禎)
(十年旌表)
侯氏(巫山人庠生黃甲開妻流賊入境氏被執罵賊不屈死)
王氏(巫山人陳大位妻年二十三夫喪守節撫二子成立值流賊破寨義不受辱攜媳王氏及)
(孫女孫男俱投巖死)
陳氏(巫山人馬猶龍妻猶龍遠出陳孤苦自持姪馬華計賺至家陰許賊將惠養廉為妾令人)
(誑迎之氏料不可脱欣然往紿養廉先寢托故出反扣其門自縊死)
張氏(巫山人士魁女何某妻值兵燹為賊所執欲汚之不屈死)
張氏(巫山人庠生國忠女劉養氣妻夫卒有欲奪其節者氏乃置酒遍邀戚眷辭之凡三日畢)
(閉戶自縊)
譚氏(巫山人庠生劉大同妻避兵山中流賊破砦氏不受辱投崖死)
劉氏(巫山人庠生方日旭妻流賊執之義不受辱罵賊死)
彭氏(梁山人庠生許繼文妻年二十守節撫孤學使旌其門曰婦行不虧)
趙烈女(梁山人舉人趙趣女年十五值賊陷城被執罵賊死都御史林俊以聞建貞烈坊)
汪孝女(梁山人安宅女事親孝父將議聘女曰父老矣無子且二姊已歸女願依父以老遂)
(終其身不字)
李氏(梁山人來某妻夫卒守志冰操凜然建坊旌表)
戴氏(梁山人楊某妻夫卒青年苦節表其坊曰正德象賢)
隆氏(萬縣人冉應海妻生子未彌月應海卒誓不再嫁孝姑撫子事聞旌表)
陳氏(萬縣人庠生向東妻年二十一守節撫子婚娶子尋卒遺腹生孫甫一歲其媳又卒陳育)
(孫成立邑令陳敏貫表其節)
解氏(萬縣人傅萬榮妻年二十三守節歷年六十一終)
張氏(萬縣人適向東洋年二十二守節課子入庠縣令表其門曰貞節)
崔氏(萬縣人進士竒勲女適庠生沈逾越五年生一子夫卒遂剪髮自誓教子遊泮縣令旌其)
(門曰苦節可風)
萬氏(萬縣人陳某妻譚賊破城被執氏知不免紿以夫有金藏崖畔賊取之氏墜崖死)
向氏(萬縣人陳某妻姚黃賊渡江氏夫營一巖洞避之賊破洞殺其夫氏攜二子墜崖死)
譚氏(萬縣人監生用予女適梁山庠生古元直值流賊陷梁山被執罵賊觸階而死賊壯其節)
(令掩之)
何氏(開縣人秦昂妻年二十八守節子翰才甫二歲族人欲滅孤利産逼嫁之何誓死無二後)
(翰才弱冠遊於庠)
汪氏(開縣人適庠生熊飛生二子年二十有八飛卒撫孤守節邑人賢之)
陳氏(開縣人年十八適周倫倫早卒陳年二十有四奉姑孝教子體膺歲薦年八十七卒)
陳氏(開縣人甘某妻年十七守節舅姑欲奪其志陳假歸寧投水死)
姚氏(開縣人適游治治卒年二十撫子文選膺歲薦年八十卒)
鄭氏(開縣人向潘妻年十九守節歷八十餘歲卒)
龍安府
蜀漢李氏(守將馬邈之妻炎興元年冬十一月鄧艾深入陰平徑達江油邈不為備一日閱軍)
(天甚寒邈歸私室與妻擁爐妻曰近聞邊關告急君豫然何也邈曰天子聽信黃皓溺於酒色吾意)
(禍不遠矣魏兵至日吾必降李唾面曰君為男子先懷不忠不義之心虚受國家爵禄吾何面目與)
(君共立乎邈默然忽報鄧艾已入城邈大驚忙出降李聞之自縊死艾門其故邈以實告艾憐其賢)
(具棺葬之静軒詩曰可憐巴蜀多名將不及江油李氏賢)
明袁氏(平武人袁成保女年十八適庠生嚴庸永樂五年庸至興文棧道墜江溺死袁聞訃奔至)
(溺所投水死家人購屍兩月弗得至潦盡灘清漁人李大用於沙回頭河見袁氏與庸二屍相並於)
(崖側有司上其事表其門為貞烈)
任氏(判官王正妻正故守節不二事聞旌表)
李氏(石泉人蹇俊妻年二十夫亡子大亨在襁褓中氏教子成立年八十一歲終)
石氏(石泉人判官李昺妾昺卒無子氏年二十二苦節二十餘年卒)
劉氏(青川指揮女也年十七適指揮高嵩踰年嵩卒劉越三月生遺腹子登撫成廕襲孀居六)
(十年事聞旌表)
張氏(青川王世英妻夫卒二子繼亡遺孫廷用僅一歲氏撫廷用成立百有三歲終有司表其)
(門曰節壽)
柴氏(青川廩生李南山妻夫亡孀居教子允陽膺選貢歷四十年終)
吳氏(松潘衞指揮吳偉女年及笄歸衞鎮撫謝郁正統癸亥秋郁以疾卒閱三日吳自縊事聞)
(旌表)
徐氏(松潘衞人都指揮僉事徐貴女千戸馮政妻年二十守節撫六月子昶成立都御史表其)
(門)
蔡氏(松潘衞人徐琮妻琮陣亡子甫一歲蔡守節育子啟成立卒年六十)
黃氏(松潘衞人張勲妻勲早卒守節育子曉成立正德十六年巡撫旌表其門)
路氏(松潘衞人指揮徐承業妻年二十二而寡守節六十載壽八十二卒有司旌之)
尭氏(松潘衞人指揮謝世源妻痛夫陣亡拔刀自刎被救得不死守節三十餘年巡按以事聞)
(旌表)
何氏(松潘衞人指揮徐仁妻守節撫子嘉靖中旌表)
常氏(松潘衞人諸生陳其策妻夫亡守節教子成立女適夏之良亦早卒母女同室孀居有司)
(旌其門曰雙節)
劉氏(松潘衞人諸生馬旣佶妻佶早逝劉守節課子成立孀居四十年年七十卒)
白氏(松潘衛人指揮李恩妻恩戰亡白年二十守節壽至九十五卒萬歷間旌表)
王氏(松潘衞人適廩生黃尚義甫期年尚義卒與姑同居一室三載終喪姑憐其少欲令改醮)
(氏閉門自縊事聞旌表)
朱氏(松潘衛人王楊忠妻忠卒氏青年守節歷五十載)
張氏(郡人年十七適嚴某生子明典明謨夫卒氏苦節教子俱為庠生崇禎間建坊旌表)
徐氏(松潘衛指揮之女歸千戶指揮韓鍾英崇禎丁丑鍾英援茂州死之徐年二十割耳自誓)
(奉翁姑育孤子成立年八十二終奉旨旌表)
馮氏(松潘衛庠生吳永捷妻永捷亡撫子廷彝入泮守節三十年)
徐氏(松潘衛廩生徐英妻年二十六守節撫子成立年七十有五終)
寧遠府
明陶氏(西昌人姚敬妻年十九守節撫遺腹子岳成立事聞旌表)
陳氏(冕寧人貢生步之俊妻夫亡守節三十餘年)
鄧氏(冕寧人適貢生陳竒藴藴早喪鄧守節三十餘年)
余氏(冕寧人鄧應學妻夫亡無子苦節四十二年)
黃貞女(越巂衛人幼字同衛某未歸而夫死黃聞訃即誓志不字以處女終事聞旌表)
陶氏(越巂衛人程雲妻夫早逝氏青年苦節事聞旌表)
周氏唐氏(周為越巂衞指揮王自敏妻唐為衞庠生湯謂妻姻婭也流賊攻城甚急二氏)
(知不免相謂曰等死耳遂閤室自焚又庠生張光裕聘王氏吳獻才聘俞氏唐純智聘宋氏吳鶴臯)
(聘唐氏同時赴火死俱越巂衛人)
雅州府
宋黃神女(郡人少好清虚辟穀茹柏天禧間年及笄父母欲嫁之氏即飄然赴水死父母思之)
(怱從雲中現致詞曰吾本上清侍書姬也因小過謫下人間今復還仙班矣言訖而去)
朱氏(郡人適李愷愷客遊建昌卒朱誓不改嫁年七十餘終)
史琰(字琰玉蘆山人張履妻聰慧能文履甥楊巽為學正每休沐輒謁見相與窮日論文凡命)
(題課士多就正之事載黃山谷碑贊)
明田氏(雅州千戶廖武妻武卒無子氏營舅與夫葬守節事姑巡按鄒尭臣嘉之曰田氏節行異)
(常誠百鳥中孤鳳也為旌其門)
楊氏(天全人招討顯招女適招討使高松年二十守節事姑教子弘治間旌表)
馮氏(郡人庠生宋鑾妻年二十守節撫孤歷六十六歲卒)
任氏(郡人庠生湯茂藺妻夫疾篤氏割股以進遂愈有司表其門曰克盡婦道)
姜氏(郡人適楊倫生子茂春倫早卒茂春旋故氏守節事姑歷六十年)
伍氏(榮經人諸生黃信賢妻二十而寡孝舅姑守節教子年六十餘終)
王氏(榮經人貢生時清女周應詔妻年二十四守節至七十餘歲終)
高氏(榮經人劉東陽繼妻夫任上海與倭寇戰歿氏年十九殮尸扶櫬歸苦節歷七十八歲終)
黃氏(榮經人教諭㻦之女諸生岳遂妻年二十五而寡家貧守節至八十歲終)
黃氏(榮經人饒州通判王心妾夫病篤憐氏年少令改嫁不從及卒扶櫬歸毁容守節歷二十)
(九年)
李氏(榮經人貢生張廷臣繼妻年二十二守節撫子正傑文傑俱成名年七十餘終)
馮氏(蘆山人布政使張斐妻年二十八斐卒於官毫無遺資苦節歷九十三歲終)
楊氏(蘆山人李應陽妻年十八守節撫遺腹子郁成立學使匾其門曰貞節)
馬氏(蘆山人年少孀居鄉里欽重)
姜氏(蘆山人夫死守節以終)
姜氏(天全人百夫長姜珏女七歲隨母謝氏赴京奏茶課因進為宫人七日不樂召謝賞鈔令)
(引還適鄉人王佐佐早卒姜年二十生女適高昂昂亦卒女同母志守節不渝人以雙節稱之)
王氏(清溪人指揮曹學瑋妻年二十三守節撫子勲承襲父職巡院旌之)
唐氏(清溪人年十七歸諸生張廷臣二十一而寡孝舅姑教子成立年七十餘卒)
直隷嘉定州(雍正十二年陞為府)
漢趙氏(字媛姜犍為盛道妻建安五年夫妻以罪繫獄媛姜中夜脱道桎梏授以資使攜子走媛)
(姜度道去遠乃以告吏甘受刑後道父子以赦歸感其義終身不娶)
宋牟孝女(名阿回榮縣人年十歲牧牛至晚母迎之歸及中途虎銜母去阿回大呼疾走持杖)
(擊虎虎乃舍其母母尚能言父與鄰人偕來虎乃去母尋死全尸而返)
向氏(向太后從孫女榮縣王孟易妻夢易卒守志立節鑿洞雙溪之側延師教子長庠次序俱)
(成大儒)
郝節娥(州人母故娼也娥五歲時家苦貧賣洪雅良家及笄奪歸逼為娼娥曰願習女工以)
(給母母怒且箠且罵密與邑少年期因祀蠺叢具酒邀娥娥見少年即驚走母挽娥強飲之娥嘔吐)
(滿地少年卒不得侵娥遂投江死鄉人謂之節娥云)
陸氏(州人李亨甫妻年二十二守節奉姑育子事聞旌表)
明李氏(州人黃文進妻年二十二守節事姑教子洪武中旌表)
安氏(州人程御史啓充妻少通孝經列女傳事姑與夫盡其道夫坐事戍遼安悲憤卒)
吉氏(金陵人程啟充繼妻年二十有四啟充卒家難頻仍吉屹然自樹撫子成立)
沈氏(州人郝明德妻年二十守節撫子彦禮成立事聞旌表)
陳氏(州人陳宗女適太學生李穎年二十九守節教子吉登進士官大理評事贈孺人詔旌其)
(門)
李氏(州人梅方伯應魁繼妻年二十四應魁卒守節撫子新新之妻任氏年二十八新卒無子)
(苦節一如其姑並賜旌表)
韓氏(州人工部尚書童瑞妻累封淑人姑易氏病危割股以進遂愈事聞旌表)
鍾氏(州庠生伍河妻年二十二守節撫子傳成立歷五十年卒)
王氏(州人少參王詠女適諸生楊偕偕早卒無後氏為立嗣矢志守節歷四十餘年詔旌之)
李烈女(犍為人名射姑年十六隨父母避難相失遇賊欲汚之氏拒罵不從賊怒支解其屍)
(正德間旌表其血痕至今尚存山石間)
程氏(州人儒士程直女適雷煥宙未一年夫死撫遺腹子成立苦節四十餘年卒)
陳氏(州人陳政女參將楊景新妻袁韜賺殺景新父楊展圍州三月城破景新與陳同死)
馮氏(州人庠生帥振邦之母夫亡守節有圖安者率衆強逼之氏大罵自縊死事聞旌表)
葉氏(州人庠生葉桂芳女冷逢泰妻逢泰久病氏剜股以進疾愈州守鍾振旌其門教子極嚴)
(一日子見薦紳車馬過里心異之呼其名以告氏氏曰車馬何足榮且小子呼長者名彼雖不聞爾)
(則慢矣遂鞭其背後子遊於庠里中溺愛其子者皆化焉)
李氏(峩眉人楊鸞妻年十七守節撫遺腹子再傳任江南安慶府知府封宜人)
劉氏(洪雅人教諭劉養銳女適劉昌年頗識文字言多典則夫卒無子時年二十八守節撫孤)
(女至八十餘歲卒)
祝氏(洪雅人庠生祝籛妹適夾江李鳴和夫蚤喪祝以守節自誓經歷患難始終不渝享年八)
(十餘歲籛媳宿氏楊氏陳氏陳氏王氏並籛少女祝氏避兵山中懼為賊所劫六氏俱投水死蓋節)
(烈固其家風云)
袁氏(洪雅人御史張鵬側室鵬卒漳南袁年僅二十攜三子扶櫬還守節四十年嘉靖癸丑有)
(司以聞詔封恭人)
陳氏(洪雅人庠生胡其慎妻割股療夫疾不起遺長子公愿甫二歲次子公裔甫一月陳以撫)
(子自誓嚴課二子皆成佳士年八十餘卒)
馮氏(夾江人諸生查述妻述早卒守節至七十餘歲終事聞旌表)
郭孝女(犍為人郭大宏女年十四隨母楊氏早出會雲霧四塞遇虎搏母女力救之母脱女)
(傷有司匾其門曰孝烈)
楊氏(關中人安主事聘為繼室未婚而安卒楊號泣赴弔子安磐憫之勸還母家楊不可堅心)
(守貞未幾磐卒遺孤七月氏與磐妻吳氏共撫育之後成立楊年五十六終内翰方池祭以文曰生)
(不忘未面之夫子死不忘再世之遺孤云云)
康氏(犍為人庠生曾加禮妻年十八夫故遺腹生子魯撫子成立事聞旌表)
聶氏(犍為人車用隆妻年二十守節事聞建坊表之)
周氏(犍為人郭邦妻年二十守節孝事孀姑撫育二子年九十五卒事聞建坊表之)
楊氏(州人武舉楊忠女庠生郭大年妻獻賊殺大年氏曰願同夫死賊義之乃出所生幼子付)
(姑從麗正門城上躍入江中死)
江氏(犍為人孝廉周時望妻年二十無子守節至九十歲卒有司屢旌異之)
聶氏(犍為人汝器女監生魯劵妻年二十六守節訓三子俱入庠年九十卒有司奉例旌表)
羅氏(犍為人諸生周廷元妻孀姑病篤割股活之既而夫疾亦然)
車氏(犍為人庠生萬彭齡妻彭齡早故氏守節不渝)
馬氏(犍為人謝鈴妻夫卒無嗣守節終身)
羅氏(犍為人包正興妻年二十四守節撫子應舉成立孫蒙吉登賢書卒年七十有五)
袁氏二女(犍為人長名可慈次名可順父俊病危二女皆未及笄同時割股以救父病愈)
(事聞旌表)
陳氏二女(犍為人孝廉陳天祐女賊陷蜀天祐不屈夫婦俱被殺賊官任元祐拘二女置)
(輿中舁經縣學前二女揚聲曰我陳氏二女也今往與父母同死一處斷不至玷我鄉黨及至營門)
(見父母屍踴身撞石指賊大罵遂遇害)
吳氏二女(犍為人俱早寡值兵變為所獲皆挺身冒刃而死)
劉氏(諸生王昆璿妻年二十三守節家極貧撫子入庠)
侯氏(總兵良柱孫女縣丞楊明新妻年二十二明新歿偽將竇知覺謀強娶之侯義不受辱遂)
(縊死)
任氏(孝廉乘龍女庠生彭大同妻獻賊索諸生赴省試大同遂死成都任設酒邀戚鄰永訣自)
(縊死)
胡氏(諸生帥多翼妻夫死成都氏年二十二事姑育子苦節三十餘年)
直隷眉州
宋程氏(州人適蘇洵通經史有氣節生子軾轍時洵遊學四方程教二子以書甚嚴每語家人曰)
(二子必不沗蘇門軾嘗讀范滂傳慨然問曰軾若為滂夫人許之否乎程曰爾能為滂吾顧不能為)
(滂母耶)
師冀二女(州人冀官右正言靖康中避難還蜀至唐州方城驛遇賊執二女長曰宜速殺)
(我次抱其子不從賊並殺之)
元楊氏(州人父仲文以春秋世其家學明於性學楊氏在室即能通曉適内江虞汲生子集宋末)
(兵燹汲挈家避嶺外無書可攜楊口授集論孟左氏傳歐蘇文比還已盡讀諸經通大義後集以文)
(章名世皆母訓也)
明諶氏(州人黃裳妻正統間裳以進士任行人卒於京無子諶年二十有四守節二十八年成化)
(間有司以節聞詔旌表其閭)
張氏(青神人余祥妻尚書子俊母孀居三十年有司上其事特旨旌表)
程氏(青神人苟翔妻翔卒氏年二十五教子延年領鄉薦任源江知縣延齡充邑庠生年九十)
(五終御史督學皆旌其門)
直隷卭州
漢陳氏(臨卭人適楊鳳珪珪歿生遺腹子族人欲其改嫁陳引刀割咽幾死卒全其節)
五代黃崇嘏(州人孟蜀女狀元工詩事詳詩話)
宋程小姑(大邑人姚三五妻姚他出小姑煢處閨中夜漏半強奴挾刀逼之小姑號呼義不受)
(辱身被重傷竟全大節縣令上其事論奴如律大觀中封旌德縣君)
俞氏(蒲江人節判盧翼妾姑田氏年八十餘病篤俞割股以進病愈知縣晁賓申表其門)
明喻氏(州人廩生孫繼齡妻夫亡苦志有貞節坊)
劉氏(州人庠生楊春妻卒氏矢志不渝後建貞節坊)
彭氏(州人常天祐妻天祐早喪氏苦節自甘有貞節坊)
張氏(州人劉東妻年二十守節事翁姑養葬盡禮憫父母無嗣迎養於家及卒安厝畢嘆曰予)
(四十年來不早死者以翁姑在堂父母無後耳今事畢矣遂自縊事聞建節孝坊)
吉氏(蒲江人庠生廖啓祐妻夫病割股及卒哀泣失明守節教子萬歷四十年旌表)
雷氏(蒲江人庠生廖英妻年二十夫歿撫棺號泣遂終萬歷四十年旌表)
王氏(州人舉人劉道貞妻崇禎十七年獻賊破卭州道貞起義兵與賊戰死賊大索家屬縛氏)
(至罵賊不屈賊殺之)
直隷潼川州(雍正十二年陞為府)
晉李秀(州人名秀寧州刺史毅之女也明達有父風時五種夷圍州毅憂憤卒衆推秀領州事奬)
(勵將士堅城固守糧盡炙鼠拔草食之伺夷稍怠輒出兵擊破之)
宋賈氏(楊揄母夫死不嫁事舅姑以孝聞舅姑年俱九十餘乃終賈喪葬盡禮有芝草生於墓側)
(賈年八十康健不衰榆登淳熙進士詔旌其門)
明楊氏(州人舉人楊茂女適何宗禮甫七月夫死氏年十七誓不再嫁奉舅姑四十五年操守清)
(約後旌表)
姚氏(州人張保兒妻夫亡子方五月氏守節撫孤歷四十餘年宣德初旌表)
錢氏二烈女(州人錢汝吉女長菊秀年十七次粉嬌年十五俱有殊色天順間賊首吳)
(昇掠鄉村汝吉遇害二女義不受辱投涪江死)
劉賽姑(州人劉嘉雄女正德間流賊肆掠賽姑避於大獲山賊搜獲之大罵不從賊怒斷其)
(手而去)
張氏(州人庠生岳庭鳳妻被賊執大罵之遂見殺事聞旌表)
黃小姑(州人大政之女李子明妻為賊所執黃罵不絶口遂遇害有司表其墓)
張氏(州人王以衡妻以衡將死張舉首撞地謂之曰君必不起我先死待君於地下是夜自縊)
(以救免衡死張勺水不入口旬日亦死時年十七)
謝氏(州人適王姓夫卒謝年二十翁姑欲奪其志嚴拒之既而勢不可争乃散所有於衆夜閉)
(夫室自盡事聞旌表)
黃氏(州人副使黃偉之妹劉異甫妻年二十三而寡事舅姑撫子守節終身嘉靖初旌表)
歐氏(州人張正論妻年十八守節育子世印成立歷年八十奉旨旌其門曰青年白璧)
石氏(州學生任國玉妻國玉卒氏年十九髠首毁面孀居五十年卒事聞旌表)
賽蓮(州人侯元亮妻年二十三守節歷五十餘年卒)
楊氏(州人年十五甫嫁夫殁楊割鼻剪髮誓志守節年八十卒後旌表)
黃氏(鹽亭人周環妻夫亡氏青年守節歷百有五歲萬歷初旌其門曰百年人瑞)
陶氏(安岳人彭鶴端妻夫故遺一子陶撫之成人為娶婦旋俱亡又撫遺孫吉成立年踰七十)
(終萬歷三十六年旌表)
張氏(州人御史張錫命女遂寧孝廉黃纉妻守孀嚴謹賊陷城執之罵賊死)
黃氏(州人解元黃文麟女適歐如虹被賊執不屈死)
朱氏(州人貢生楊先憲妻崇禎甲申賊執之罵賊死)
李氏(州人鄧嘉賓妻嘉賓病篤謂李曰若年少其他圖之李泣曰妾之不死徒以幼子故耳乃)
(斷髮預入嘉賓柩中嘉賓淚下歿後李苦節教子以壽終)
黨氏(州人李明遠妻年十八明遠歿子瑤甫一歲黨與繼姑張氏共勵清操撫瑤成立及張卒)
(瑤亦卒家極貧黨志愈堅)
吳氏(州人舉人萬谷暘妻獻賊拘士紳家口入城姑曰汝子女幼宜撫之我當往吳曰姑年老)
(願以身代拜辭畢子女泣留之吳絶袂而去至則死之)
(缺)氏(進士李為鼐妻夫遠出聞賊至成都恐為所辱自縊死)
楊賽姑(射洪人未字時為賊所執欲汚之投崖死)
張氏(射洪人十八歲喪夫無子女獨居高樓四十八年詔建貞節坊)
虞氏(射洪人許昇妻年十九守節撫二子俱成立其一名思正任渭南縣丞)
猶氏(射洪人庠生張貞妻夫死氏立誓守節以終後旌表)
楊氏(射洪人庠生謝皇鎛妻獻賊破城自縊死)
蒲氏(射洪人庠生謝皇錫妻被賊擄逼上馬馬上自刎死)
蘇氏(鹽亭人陳子剛妻年二十四守節撫遺腹子魁成立以節終)
伏氏(鹽亭人雷昺妻年二十七昺卒無子守節孝翁姑至八十歲終)
文氏(鹽亭人李通妻年二十四無子守節孝事舅姑至九十歲卒)
許氏(鹽亭人何瑛妻年二十二守節孝於姑撫子溥長能成家溥生四子氏教育之八十二歲)
(卒)
周氏(鹽亭人庠生顧鼐妻鼐遊學營山死於賊周年二十三矢志守節育二子成立年百有餘)
(歲卒)
孫氏(鹽亭人顧鼎妻年二十鼎死氏甘貧守節至九十五歲終)
趙氏(中江人庠生劉世芳妻年二十世芳死遺子湛氏苦節課子歷七十載崇禎間旌表)
鄭氏(遂寧人文斗女明經曠世觀妻世觀早卒鄭苦節四十餘年能䘏里中婚葬貧乏者事聞)
(建乾坤正氣坊曾孫曠昭官至都憲六世孫廣亦年少登第人以為節惠之報)
冉氏(蓬溪人貢生冉學宗女遂寧庠生余隆秋妻年十八夫卒孀居至老事聞旌表)
馮氏(遂寧庠生盧可嘉妻年二十三守節上奉孀姑下鞠幼子邑令旌其門曰靡他著節)
潘氏(遂寧人曠昭妾昭卒潘年二十遺子古鏞甫一歲苦節撫之鏞長就外傅稍不勤學則持)
(而泣曰我忍死至此以有汝耳汝不學吾何以見汝父於地下歷二十餘年鏞竟成名)
董氏何氏郭氏(蓬溪人王峩妻妾夫歿同心守節撫子王庭登第事聞建一門三節)
(坊)
蒲烈女(射洪人幼許字楊謙未婚夫亡遂自縊崇禎間旌表)
鄭氏(蓬溪人庠生譚文仁妻年十六守節歷三十五年)
陳氏(蓬溪人良才女譚性妻為賊所獲逼汚之氏大罵不從遂見殺)
李氏(安岳人張貞學妻年十八夫亡無子氏守節奉翁姑晨昏定省歷四十年不衰)
曹氏(樂至人適朱姓夫年甚幼與曹不相稱翁欲嫁之為子再娶同齒者女曰吾惟從一耳遂)
(自刎事聞旌表)
吳氏(樂至人鄒應第妾應第與長子暨正室盧氏相繼卒吳無子偕長媳王氏撫其孫簡臣中)
(崇禎間鄉試苦節四十六年卒)
吳氏(樂至人鮑子儀妻守節旌表)
荆娘(樂至人楊文煥妾文煥卒苦志守節賊陷城被執大罵殺之)
直隸瀘州
漢元孝女(州人名紹父尼和為漢符縣吏縣長趙君遣尼和詣巴郡溺水死召聞之乘小舟至)
(父溺處哀號自沈見夢於其弟曰本月二十日當與父俱出弟往候之至日果浮於江郡縣上其事)
(建碑以旌其孝)
元鄢氏(合江人青巾賊至被擄奪刀自刎事聞旌表祀節義祠)
明劉氏(州人李尭中妻夫歿截髮教子以壽終事聞旌表)
楊氏(州人李春妻春早卒守節事姑以孝聞年七十終奉詔旌表)
胡香(州人張琴妻琴患惡疾見者掩鼻走香事之不少違及卒遂自縊葬同穴焉)
史氏(州人史榮女年二十適馬仲芳彌月伸芳溺水死史抉一目守節以終)
趙氏(瀘州衞千戸韓繼先妻年二十二守節撫子應綬成立年八十卒旌表)
鄧氏(州人庠生張鳴鐸妻年二十二歲守節歷五十餘載撫子健登甲第事聞建坊旌表)
黃龍英(州人黃銘女十六歲被賊曹甫刧掠龍英罵不絶口賊怒斬其首奉旨以毓姿秉正)
(頭斷不汚清冢流芳紅顔如在坊旌之)
黎氏(州人黎鶴山女胡大斗妻流賊攻破白馬硐大斗遇害賊強之行黎不從自刎死)
陳氏(州人舉人高在崙妻避賊山中被執罵賊見殺)
鄧氏(州人李應林妻林早卒氏貞節自持撫子成立州牧旌之)
馮氏(江安人馮敏季女幼聰慧通列女傳未字敏卒葬之日斷左小指置壙内誓不受聘母弟)
(欲許字人令婢諭意女操刀擊婢事遂寢縣令余緯上其事旌表焉)
杜氏(江安人杜堅女庠生陳尚文妻尚文卒無子誓死守節歷七十餘年事聞旌表)
文正針(江安人文愛萬女有姿容年十七為流賊所執義不受汚投江死嘉靖己丑知縣姜)
(梁訪求節義為錄其事)
胡氏(江安節婦嘉靖壬子奉旨建貞節坊)
元氏(合江人父渡江溺死氏至死所赴水求父屍三日後抱父屍浮出事聞旌表)
羅氏(合江人庠生王悦妻天啟辛酉奢賊陷城羅被執悅奔趨求贖之羅大聲曰君莫至贖我)
(無具恐反罹害也遂投馬街渡死事聞旌表)
閔性善(納溪人甫五歲父亡依舅氏養母有求配者性善曰母所依在我若適人將何依誓)
(不嫁母疾祝天刺血和藥立愈及卒負土成墳時稱為孝女云)
李氏(納溪人庠生趙繼鱗妻遇曾英敗兵於巖頭遂投崖死繼鱗後續娶𫝊氏即𫝊貞烈孫女)
(乙酉丙戌間歲大歉斗米十金繼鱗指潭水語傅曰我知不能活將從河伯遊矣若尚少當更有憐)
(而收之者傅曰君疑我不能死耶即隨夫墜淵死)
王氏(納溪人庠生閔翼聖妻乙酉避賊蘆延鄉賊有謀奪之者王投繯死賊義而葬之)
王氏(庠生易衍禹妻乙酉歲被賊獲不受汚大罵墜巖死)
高氏(納谿人年二十五夫歿子幼氏織絍撫孤誓不他適守節五十三載年八十餘終)
直隷資州
五代花蘂夫人(資陽人蜀王王建妃建子衍敗妃賦詩自縊死葬於邑)
明董氏(州人王宗妻夫卒年二十四子湛甫四月董語人曰女子以身事人今夫亡妾當與俱亡)
(奈舅老子幼何遂親舂汲以事其舅擇師訓子底於成立苦節終身)
桂氏(州人沈思妻年十九守節織絍事姑歷四十餘年卒)
冷氏(州人蕭傑妻年二十三守節撫一歲孤底於成立卒年八十有三)
孟氏(州人鄧祥妻祥卒子甫五歲氏撫養成立苦節三十年)
郭氏(州人張墉妻年二十五而寡守節以終)
王氏(州人饒興仁妻年十九守節家甚貧養姑克孝撫遺腹子恩歷六十餘年卒)
張氏(州人庠生查聯舉妻聯舉歿姑年八十氏守節養姑終身無二志)
蔣氏(資陽人適王九臯攜蔣隨父宦雲南旋病卒蔣負骸骨歸葬時年二十一撫幼子萬鼎節)
(操凜然)
吕氏(資陽人陶琰妻琰卒子生方兩閱月氏年二十一守節奉翁姑教子成人)
陳轉桂(資陽人陳紹陽次女受諸生孫瑞林聘未嫁瑞林卒轉桂聞訃即縞衣血拜辭父母)
(往赴喪父力阻之遂持刀自刎以救免仍刺骨立誓不嫁父憐而養之繼母病割股愈疾事聞旌其)
(節孝)
李寶哥(資陽人李一元女受黃應奎聘未嫁應奎卒有求娶者父母皆許之李堅不從衣黃)
(之聘衣自縊死時年十九事聞旌表)
朱氏(資陽人諸生陳璟妻璟為獻賊迫試未歸婦知不免遂扃其戸自縊死)
陰氏(内江人王尚賓繼室年二十二而寡前妻遺一女亦孀居母女相依矢志不渝)
黃氏(内江蕭世隆妻年十七守節事舅姑歷三十五年始終一致)
馬氏(内江人田某妻年二十八守節教子泓領戊子鄉薦事聞旌表)
吳氏(内江人都御史馬炳然妻炳然赴任南都舟行遇賊被害吳泣曰公死矣我義不可辱遂)
(抱幼女赴水死事聞旌表)
陳氏李氏(俱内江人陳為巡檢蕭騰妾李為贈監察御史蕭露妾俱苦節撫孤陳之子世)
(建充庠生李之子世廷舉進士年皆逾七十乃卒嘉靖間建雙節坊)
冷汝玉(内江人郎中冷向春女隨父任南昌以奏績北上至棗林閘夜遇寇汝玉躍起曰父)
(可自為計勿以我為念即赴水死僉事方豪作棗林怨以哀之)
何氏(内江人李早繼妻夫卒遺腹生子甫彌月遇饑民刧掠氏抱兒逃免又族人欲奪其田訟)
(官得直撫子成立年七十八終)
陳氏(内江人省祭吳良貴妻年十五隨夫為吏於建始無子為夫娶妾生子夫歿氏負兒扶櫬)
(歸葬守志撫孤茹苦三十年卒)
張氏(仁壽人庠生徐可畏妻守節四十餘年嘉靖中旌表)
蕭氏(内江人員外馬泰階妻年十六孀居教子彦卿後官知府氏受封誥孫鳴轂中戊子解元)
(曾孫士騄舉壬子鄉試年九十卒旌表)
陳氏(内江人張愷妻愷歿守節訓三子次子楠早卒妻喻氏年二十一長子德繼卒妻黃氏年)
(二十八姑媳三人相倚為命教楠子克臣入庠孫問達登進士歷御史曾孫炯舉癸卯鄉試三氏俱)
(以壽終萬歷庚寅奉旨建坊題曰乾坤正氣三氏貞操云)
楊氏(内江人庠生陰錫順妻年二十守節撫孤歷七十一年事聞旌表)
梁氏(大足人内江范全妻全早逝氏青年誓志教子課孫俱以科第顯年百歲卒)
陰氏(内江庠生余瑾妻年二十五而寡子甫三歲撫之成立子亡又撫兩孫年八十卒)
何氏(内江高世渤繼妻年十九守節撫前妻三子入泮)
李氏(内江人孝廉熊動之側室生子文灼甫二歲動之卒氏年二十六誓守節撫其孤灼為庠)
(校名士氏歷六十二歲終後嫡孫應占成進士疏言李苦節狀詔旌表之)
楊大姑楊二姑(内江人楊浩女奢賊掠縣闔家被執母觸階死二女年將及笄義不)
(受辱奪賊刀自刃不死俱赴水歿賊退二屍執手浮水面事聞旌表)
張氏(内江人大參張季思女監生陳聖道妻夫卒氏年二十二苦志不移院司旌其節)
何氏(北直巡撫紹充女庠生羅拱明妻讀書曉文理獻賊過内江拱明為賊所獲何遂投江死)
周氏(仁壽人辜鳳禎妻鳳禎卒家貧守節教子延泰登鄉試年七十四終詔旌表其門)
辜烈女(仁夀人舉人辜鳳翼孫女及笄未字聞流寇將入境常懷利刃寸許及賊至遂刎死)
陳氏(仁壽人方之斗妻青年寡居父欲奪其志不從投井死事聞旌表題額千古留芳)
羅氏(仁壽人舉人羅元德次女庠生劉應禧妻夫婦避兵嘉陽應禧外出舟覆溺死氏聞痛哭)
(曰亂離夫喪何以自存翼日登嘉城三江門投水死侍婢亦殉)
閔氏(仁壽人庠生左灼妻崇禎十三年流寇陷城夫婦被執賊欲汚之不從罵賊死)
徐烈女(仁壽人達之女幼字陳玉鋐未嫁玉鋐卒氏痛哭三日勺水不入口嘔血而卒)
姚氏(仁夀人劉雲起妻孝事翁姑後姑病氏焚香泣禱姑病遂愈事聞旌表)
劉氏(仁壽人貢生徐著妻性最孝姑病篤氏割股以療之姑病得瘥)
金氏(仁壽人劉慶衍妻夫歿遺子方襁褓姑憐其少欲嫁之氏截髮涕泣誓無他志守節終身)
直隷綿州
漢龐氏(德陽人姜詩妻姑嘗思飲江水一日出汲歸稍遲姑渴詩怒而遣之龐乃止鄰家晝夜紡)
(績市美饌托鄰母遺姑久之姑怪問鄰母具言其故姑感泣復呼婦還赤眉賊入境相戒曰驚大孝)
(必觸鬼神皆遠退里中賴以無恙)
晉季姜(梓潼文氏女將作大匠王敬伯夫人也少讀詩禮敬伯前室有男博女紀季姜生子康雅)
(芝女二凡前後子女撫愛若一姑性頗嚴子孫雖見官二千石有小過猶杖之季姜引咎跪而受罰)
(初姑隨敬伯任後以老家居季姜常侍左右姑亡季姜教訓諸子及子婦一堂雍睦無間言年八十)
(卒諸子解綬持服諸女從公舍交赴内外冠冕百有餘人當世榮之)
魏劉氏(梓潼人太守苟金龍妻梁兵圍城苟卧病劉氏帥軍民登城拒戰時高景謀叛劉斬之與)
(士卒分衣食同勞逸莫不畏懷時汲道為敵所據會大雨劉出布絞取水儲之梁兵退魏封其子)
唐李氏(梓潼人何煥章妻年二十六夫歿守節終身)
宋張氏(羅江人母楊氏寡居值親黨婚會母女偕往其典庫雍乙者從行先歸死於庫提刑張饒)
(疑楊有私命石泉軍劾治拷掠終不服女曰母以清潔受刑吾將訴怨於天言訖自殺石泉果地震)
(連日雨雪勘官李志寧夕坐恍有猿墜前因念殺人者非袁姓乎詢之門卒言張氏有傭夫袁大執)
(訊之即服罪曰適盜庫金會雍歸遂殺之楊乃得免女死方數日郡守榜其居曰孝感)
明白氏(綿州趙俊德妻正德間流賊渡河被執賊逼之不從遇害事聞旌表)
鄒氏(綿州人高王政繼妻三十而寡守節至八十卒)
張氏(德陽人因死父難天降紅雨事聞勅建坊祠祀之)
趙氏(名桂香德陽人同知范鵬侍妾鵬故水漿不入口者十七日姻戚諭之再四趙曰吾已許)
(主以死矣尋赴葬所嗚咽而絶年十八歲)
誾氏(名成哥德陽人里豪金海聘為媳金妻瞽子幼百計誘之不從加捶楚焉如是者三年餘)
(竟弗少屈金恚甚一日入氏室逼汚氏仍力拒金擊殺之有司遣驗猶處子也巡撫任公樹貞烈維)
(風坊祠祀之)
安氏(德陽人劉繼魁繼室年二十四而寡誓死不再嫁不御酒肉前妻有婿曰范良知其父繼)
(美欲娶安安聞之即登樓閉戶者三年繼美遣善言者百計誘說不為動繼美歿乃下樓撫前妻二)
(子成立年八十二卒蓋閉戶清齋者五十八年矣范婿入庠食餼後亦早卒其女慕繼母之節守志)
(終身有司表其門曰兩世貞節)
杜氏(德陽人高邦智妻年十九守節歷數十年教二子高才高德補弟子員)
潘氏(德陽人庠生王大化妻年十八守節持已甚嚴雖至親罕見其面事聞建坊)
王相妻某氏(綿竹人正德六年廖賊掠境氏與其女為賊所執欲犯之母女同聲罵賊)
(遂遇害相亦終身不復娶)
姚氏(綿竹人疊溪百戸曹烈妻廖賊掠四鄉氏抱乳女潛林中為賊所獲欲迫姚姚不可賊以)
(掖持之姚咬斷賊指賊怒遂被殺)
史氏(綿竹人蘇蒙宗妻早寡撫子若瞻辛勤訓課時稱史有孟母風)
皮氏(安縣人庠生張心法妻青年苦節教子成立)
董氏(安縣人太學生李資生妻獻賊據蜀資生不屈被殺氏從之死)
徐氏(安縣人張玉卿妻夫卒撫二子守節二十年貞節如一日後死於賊)
袁氏(綿竹人王宗道妻翁病宗道欲割股以進氏贊成之果愈後獻賊屠綿見氏美逼之從行)
(氏憤罵不從賊殺之)
姜氏(綿竹人貢生施竒才妻崇禎丁丑竒才北上值流賊犯蜀姜避西山賊且至姜拔一簪授)
(其婢曰吾不能逃汝速避萬一得生語若主我不為家門羞也言訖投崖死)
楊氏(綿竹人舉人陶以忠妻夫故守節撫遺腹子成材朝夕課讀後膺選貢以孝聞詔建子孝)
(母節坊)
趙氏(綿竹人庠生王鐸妻崇禎十年流寇抵綿鐸夫婦被執賊令鐸跪大罵不屈殺之賊挾氏)
(行不從又殺之)
曹氏(什邡人綿竹劉延齡妻也延齡移官道經武昌金口驛賊劫其舟氏偕其女瓊姐俱投水)
(死事聞表其門曰雙烈有司置田祭祀遺子宇揚宇烈宇亮皆貴顯)
李氏張氏宋氏(俱綿竹人李為關南道劉于揚妻張為侍郎劉宇烈妻宋為大學士)
(劉宇亮妻崇禎甲申賊魁劉文秀抵綿竹三氏皆以未亡人避西山白崖溝相謂曰昔者吾姑涪水)
(遇盜懼辱投水吾輩終有死時今若受汚異日何顔見姑與夫於泉下遂同縊死)
王氏(劉宇亮子裔盛妻崇禎甲申賊獲裔盛於成都迫以官使回縣移家氏曰賊之官汝固可)
(做賊之妻吾决不為遂自縊以死)
雷氏(綿竹庠生顧天澤妻乙酉賊陷城氏嘆曰死有遲早到底不免此身不可辱也遂抱幼女)
(投井死)
勾氏(綿竹人文仕舉妻乙酉賊至被執欲汚之氏大罵不屈賊怒碎其屍仕舉得乘間逸去)
龐氏(綿竹庠生陶修吉妻乙酉賊陷城夫婦被縛氏紿賊曰我願往何縛為賊寬之夫婦共投)
(崖死)
蕭氏(綿竹人庠生楊元吉妻李賊至蕭語生曰祖宗不可無後我力難行君其遠避同死無益)
(生泣去賊搜獲蕭紿賊曰素貧苦今相從吾願也行數武遇井躍入死)
楊氏(梓潼人諸生王子儁妻年二十夫没氏勤紡績奉姑教子守節終其身)
雒氏(梓潼人適庠生尚聘聘早逝苦節四十餘年事聞建坊旌表)
魏氏(梓潼人庠生趙節妻崇禎十年為流寇所執氏紿曰家有金藏之江邊願取以付之寇喜)
(同至圍子潭氏即奮身投水死)
趙氏(梓潼人庠生蒲先春妻獻賊破蜀被執罵賊投江死事聞旌表)
趙氏(梓潼人魏元良妻獻賊破蜀被執投繯死事聞詔旌其門)
直隷茂州
明吕氏王氏(州人吕氏父秀文無子以女贅婿生子仲廉遂承吕嗣婿早歿吕誓志不移撫)
(仲廉成立娶媳王氏仲廉尋卒時王年二十二事姑孝姑媳相依吕年八十有五王年六十有六天)
(順八年事聞旌表)
陳氏(茂州鎮撫朱政妻灌縣人成化乙未羌寇犯邊政戰死陳抱屍慟哭既殮投崖死)
鄧氏(茂州學生文節妻節赴秋試姑李氏病劇鄧割服以進姑食之甚甘越數日復思之子嘉)
(謨跪告於鄧曰母能活姑孫獨不能活祖耶亦割股以進李病愈撫按嘉其雙孝疏開旌表)
夏氏(州人李端妻成化間羣盜入室索其夫夏氏請當刃盜怒並殺之同邑劉玉嘉其事作烈)
(義傳)
李烈娥(州人李茂少女許聘王廷用未嫁適茂夫婦外出止娥獨在室廷用突入欲私之娥)
(以計紿出即縊死)
李節娥(州人李泰女既嫁有新臺之變娥引刀自刎幾絶再犯之乃縊死)
苟氏(州人苟友諒女贅同里張必榮二年必榮卒氏年二十一守節善事舅姑教子有成歷九)
(十六歲卒)
陳氏(州人李友諒妻年二十一守節歷年六十四卒)
王氏(州人適參政谷茂之子岳年十九而寡撫子成立卒年八十)
傅氏(州人韋伯珣妻夫歿事姑至孝苦節七十年卒)
陳氏(州人年二十夫死無子氏立嗣守節歷三十年巡撫劉公旌表其門)
胡氏(州庠生譚繼妻夫卒無嗣孀居五十七年卒)
晏氏(茂州衞百戸張綱妻綱陣亡無子晏守節以終清名無玷)
史氏(茂州衞舍人尚孜妻青年守節歷四十載有司旌其門)
薛氏(保縣原威州人馬昱妻昱客死薛奔喪營葬後有謀娶者薛閉戶自縊死)
王氏(保縣人張仁妻夫蚤喪堅節自守有司旌其門)
王氏(保縣人幼許字徐思未歸而思故姑遣媒令别適氏泣曰夫雖不幸妾當事姑志不可奪)
(遂歸徐養姑三十年卒)
段氏(茂州知州羅銘鼎安人也趙賊陷州城銘鼎被執段投水而死)
王氏(保縣人王元女既聘其夫家旋悔婚事氏曰婚既定矣悔之不義遂投江死)
童氏(保縣人省祭董浮妻隨夫於畱都夫卒遺二子皆幼氏年甫二十攜子扶櫬歸孀操嚴肅)
(歷年九十終)
李氏(汶川人鎮國中尉丞燋嫡配封恭人年二十三燋歿撫子事舅姑雖至親不得入中閫孀)
(居六十五載卒)
直隷達州
宋趙氏(州人年二十寡居有兇人欲犯之脅以白刃氏不為動計誘百端不從遂殺之皇祐二年)
(州守立祠以祀)
元劉氏(州人羅福興妻元末與姑避兵漢中值冬月姑病欲食瓜劉覓之山澤間遇盜被執哀訴)
(其故賊義而釋之後年百歲卒州牧周雍立孝義坊復市地於城西門外建祠與宋趙氏並祀)
明舒氏(州人給事中唐仁妻年二十孀居以節終)
楊氏(州人監生楊琰女庠生譚議妻年十九守節事姑歷五十餘年觀風使馬紀大書節孝以)
(旌其門)
龔氏(州庠生許懋實妻年二十六而寡撫妾子雲霄入庠雲霄旋卒偕媳李氏撫弱孫毓麟辛)
(苦萬狀年八十有六卒學使旌其門)
何氏袁氏(俱東鄉人姑媳同節何暮年袁紡績以奉之尤盡孝道萬歷間俱旌表建坊)
楊氏向氏(俱東鄉人楊為貢生冉璘之母向則璘妻也璘父子為流賊所執姑媳相謂曰)
(勢不可免矣遂登樓縱火自焚死)
項氏(太平人項超之女王秉忠妻年二十一秉忠卒項自縊死萬歷間建坊旌表)
龐氏(太平人庠生景忠女冉學顔妻年二十二守節至七十終縣令旌之)
袁氏(太平人冉潜妻賊殺其夫袁罵賊死)
龐氏(太平人庠生冉斐妻賊欲殺其夫氏以身護賊並殺之)
四川通志卷十一中
欽定四庫全書
四川通志卷十一下
皇清列女
成都府
楊氏(成都人湖廣提督岳超龍生母年二十五夫亡守節端淑持躬冰操瑩潔教其子以忠勇)
(著母道克全歷節四十九年雍正元年)
(誥贈一品夫人建坊旌表祀節孝祠)
葉氏(成都人年十九適江以寬二十六夫卒守節養翁姑撫幼子歷二十五載)
文氏(成都人年十五歸諸生周之德二十七歲夫亡二子相繼而殤氏資織絍以奉姑姑忘其)
(貧苦節四十三載)
鄭氏(成都人劉漢倫妻年二十一夫歿姑老子振羽甫一歲氏截髮誓志事姑教子振羽路拾)
(遺金獻鄭鄭命俟於得金處還之歷節三十九年)
張氏(成都人年十九適諸生高廷英越八載廷英卒養葬孀姑撫育稚子無媿婦職苦節三十)
(載)
王氏(成都人軍士酆登相妻年二十二守節力勤紡績孝事孀姑不以貧窶少懈訓子至於成)
(立苦志三十餘載)
王氏(成都人軍士汪弘烈妻年二十五夫歿堅志守正奉甘旨於孀姑竭恩勤於孤子歷節二)
(十六載)
李氏(成都人年十六歸陳有世年二十四夫歿事舅姑克盡婦道教二子仁泰俱入庠苦節歷)
(三十七載)
趙氏(成都人王世美妻年二十六夫卒守節竭力奉姑以媳代子義方訓嗣以母兼師勵志三)
(十八載)
王氏(成都人年十六適軍士郭現瑞二十三歲夫歿事翁姑克全養葬撫子成立守節三十年)
任氏(成都人明賓女劉友諒妻年二十五守節辛苦茹荼克勤紡績事翁則敬養有加撫孤則)
(慈嚴兼至歷節四十餘載)
胡氏(成都人胡輔朝女劉瑞麟妻年二十五守節善事翁姑教其子觀列於庠)
葉氏(成都人軍士鄭國興妻國興征西爐傷胸又素嘔血氏竭力調之卒不起翁姑老子幼家)
(且貧孝養撫孤守節三十年)
黃氏(華陽人徐學明妻年二十七而寡苦志守節家貧紡績事姑義方教子婦職母訓兩無愧)
(焉歷節四十一載)
張氏(華陽人十九歲適龍安營千總王弘勲年二十九弘勲歿辛苦紡績奉六十孀姑撫二齡)
(椎子歷節三十餘載)
石氏(華陽人馬元鼎妻年二十一夫卒姑憐其少欲勸他適氏號泣自誓願養姑撫子冰操不)
(易歷三十一載)
黃氏(華陽人黃三元女年十九適杜秉鉞甫一載秉鉞卒無子翁姑老家貧黃誓志曰子死婦)
(猶子也代夫養親未亡人分内事遂扄戸勤女工養葬如禮撫堂姪為子恩若已出苦節三十二年)
侯氏(雙流人徐蓼妻年二十一蓼亡無子姑憐之欲令改適氏曰娶婦以養母也母無他子誰)
(復為養願奉姑以終身姑不能奪苦節三十三年)
鄭氏(溫江人石士林妻年二十七士林卒泣誓守節有欲奪其志者氏引刀自刎以救免家極)
(貧操愈堅訓二子崇正崇先俱登鄉薦苦節三十餘年)
劉氏(溫江人年十六適諸生張邦達二十三歲夫卒遺一子旋殤氏哀號幾絶或勸之嫁泣曰)
(命薄至此若懷二心何以見吾夫於地下願事舅姑以終身守節三十八年)
林氏(溫江人諸生張邦倫妻年二十七夫殁子甫三齡翁姑欲奪其志氏截髮毁容誓不他適)
(勤女紅以養翁姑斷機杼以教幼子苦節三十八年與姒劉氏同矢栢舟人稱一門雙節有雙節坊)
夏氏(溫江人諸生張珖妻年二十三夫歿時姑衰子幼氏堅志守節日事女工竭力維持奉孀)
(姑以終天年撫弱嗣以至成立卒年六十有四)
李氏(溫江人周耀隆妻年二十八而寡守節七十五載壽百有三歲子年七十有七兒孫五代)
(一堂冇坊曰貞壽之門)
劉氏(新津人功加都督僉事武嶽年妻年甫三十二夫歿堅志守節孝養孀姑教子世臣登乙)
(酉鄉薦歷節三十載)
林氏(新津人宋玉洪妻年二十五玉洪歿氏截髮刺面誓志守節時翁姑皆七十有六祖姑九)
(十有三養葬俱各如禮撫二歲孤成名歷三十六載)
謝氏(金堂人年十七適諸生李廷藩越七載廷藩卒無子氏號泣不欲生以孀姑垂白忍死矢)
(志勤紡績以供饘粥脫簪珥以備衣衾苦節三十四年)
劉氏(金堂人諸生楊于泓妻年二十一守節奉翁姑極盡孝養撫子幕燕婚畢旋亡姑媳相依)
(茹荼三十餘載里黨間咸稱一門雙節)
張氏(崇慶州人年十七適諸生殷輅夫歿事舅姑以孝稱喪葬盡禮日勤紡織教子元福遊庠)
(守節三十五年)
李氏(崇慶州人儒士秦開甲妻年二十六夫歿勤儉持家舉動合禮教子友之成立苦節自勵)
(歷三十餘年如一日)
顧氏(郫縣人何以政妻以政與流賊戰歿於軍氏年二十六子甫一歲氏曰吾不忍以一死殄)
(忠烈之祀也堅心撫子有欲奪其志者以義峻拒之厥後子亦成立守節四十五載)
郭氏(郫縣人樊彬妻年二十三夫歿家甚貧織絍奉姑燃糠課子歷節三十三載)
趙氏(郫縣人年十六適張鳳騰越十載夫歿養姑育子婚畢子媳俱亡遺一孫氏力撫之再世)
(存孤艱辛萬狀守節四十一年)
李氏(郫縣人唐廷猷妻年二十四夫歿翁姑年耄氏孝養備至前後力舉三喪撫二子遊泮歷)
(節三十三載)
劉氏(新繁人王璘妻年十九璘病篤子甫六月璘自知不起屬氏撫孤以養繼母氏泣誓無他)
(志及卒恪守夫言孝慈并著守節三十二年)
劉氏(新繁人年十五適諸生鄒望臣越三載夫歿守節時舅姑卒於湘江氏為返骸歸殯撫襁)
(褓弱嬰獲遊泮水歷節五十餘年)
高氏(新繁人適鄒珏年二十守節孀姑衰邁氏竭力孝養始終弗怠孤子稚弱撫育成立茹荼)
(三十餘年)
危氏(新都人庠生師大成妻夫亡氏以柏舟自矢姑老甘旨承歡喪葬如禮撫遺孤二長遊庠)
(次亦成立苦節三十餘年)
何氏(漢州人劉尚臣妻夫亡舅姑年邁竭力奉養迨卒喪葬如禮撫二歲孤立以世其家歷節)
(四十餘年)
郭氏(漢州人胡加貴妻年二十二夫歿剪髮誓志孝事翁姑撫子成立歷節四十九載以上俱)
(旨旌表已奉)
劉氏(成都人軍士李遇隆妻年二十遇隆歿事六旬姑撫五月子守節三十一載)
梅氏(成都人軍士陳大章妻年二十八守節養翁姑撫三子成立)
葉氏(成都人王勲妻年二十七勲卒遺二子俱幼擇師訓課長日章膺歲薦司鐸渠縣次亦成)
(立妾俞氏年甫二十葉憐其少無子欲遣之俞曰婦人之道從一而終妾願共撫二子後葉俞俱享)
(大年人稱雙節)
許氏(成都人林啟彦妻年二十二守節勤女紅事翁姑撫子成立歷三十年)
楊氏(成都人陳萬安妻年二十八安卒遺二子俱幼值兵燹攜二子走匿艱辛萬狀卒致成立)
(苦節五十年)
李氏(成都人吳鑑妻年二十三鑑溺江死辛勤育子勵節五十年)
杜氏(成都人張某妻張歿家貧守節撫子成人年六十有五終)
黃氏(福建籍適成都庠生許時煇二十七歲守節年六十餘歲)
劉氏(成都人軍士李元母青年守節終身不改)
向氏(成都人舉人日升女許字監生張元德未筓元德卒於京氏聞訃一慟幾絶櫬還之日泣)
(請衰服往祭其父從之後值元德父母喪悉往祭盡哀矢志不易節操凜然)
劉氏(華陽人適軍士段作霖甫一載餘生子彌月作霖卒劉以撫孤自誓冰操凜然歷三十有)
(五年)
張氏(華陽人周永安妾年二十刲股療夫病不起嫡妻曹氏亦歿無子張以姪纉承祀纉亡撫)
(孫宗旦宗旦亡又撫曾孫元音三世存孤年九十三歲終)
吳氏(華陽人蔡度妻年二十四守節歷三十載卒)
楊氏(華陽人吳興邦妻年二十二守節歷四十餘載)
何氏(溫江人適成都諸生税璌璌寢疾氏衣不解帶者數月及卒欲刎頸與同棺姑救之得不)
(死誓守節奉翁姑育子成立縣令旌其門)
張氏(溫江人諸生任朋萬妻年二十守節奉孀姑教子入庠歷五十餘年)
劉氏(溫江人孝廉劉嵩女適王師和甫三載師和歿苦節五十餘年)
陳氏(新都人適趙瑅年二十四守節奉舅姑撫遺腹子成立)
范氏(郫縣人李司李妻年二十四守節撫子峻成立歷五十餘年)
張氏(郫縣人陳綱妻年十九而寡苦節三十載教子舜裔入泮)
陳氏(郫縣人楊遠妻年十七遠溺死氏絶粒泣七日卒)
郭氏(郫縣人樊述聖妻年十九守節撫子振世入庠振世卒撫二孫成立歷年五十有二)
胡氏(郫縣人張宇續妻年二十五守節歷六十歲)
陳氏(郫縣人成都劉沛裔妻結褵二十日裔病劇刲股救之不起苦節五十年)
李氏(郫縣人適保縣貢生袁文蔚之子甫一歲夫亡守節三十餘年)
余氏(雅州人隨父治用司鐸郫縣適郫邑廩生梅月月早卒遺四子二女余守節撫孤長調元)
(季魁元補博士弟子員其餘婚嫁甫畢余偶病諸子以藥進堅却之曰吾不即從汝父地下者以若)
(輩故也今畢乃事何以生為遂絶粒死)
蔡氏(郫縣人松潘鎮卓策妾年二十策病知不起諭蔡改適蔡截髮毁指誓守節及夫歿獨處)
(一室家人罕窺其面歷二十八年卒)
重慶府
夏氏(巴縣人張國縉妻年二十餘夫歿夏投河以殉鄰人救之得不死越一載卒自縊云)
田氏(巴縣人年十八適王英甫八載英歿時祖翁及舅姑俱存氏竭力奉養喪葬如禮課子封)
(廣得遊泮苦節三十二年)
張氏(巴縣人蔣玉錫妻有篾工焦言偶傭於氏家適玉錫外出言乘夜潛房側以刀掘竇入欲)
(汚氏氏不從因被害)
王貞姑(巴縣人舉人王咸宜女幼許字曾壬及笄壬卒姑慟哭欲自死其母力勸之乃止因)
(請於父母治素奩具徑歸曾門為夫服三年喪事翁姑極盡孝道凡歷二十餘年)
徐氏(巴縣人年十八歸秦師聖越六載師聖疾氏刲股療之不愈欲投繯以殉因救得免養葬)
(孀姑教育稚子苦節三十二年)
吳氏(巴縣人劉公昇妻會吳病公昇他出鄰有祝永者窺伺徑入氏室欲行強汚氏大呼鄰人)
(執永赴官氏隨自刎死)
楊氏(合州人孝廉石邦楫妻年二十三邦楫卒氏剪髮誓志孝事繼姑撫育稚子長璵登戊子)
(鄉薦次璠食餼膠庠歷節三十餘年)
蔡氏(合州人年十六歸諸生張素蘊越七載夫殁矢志柏舟翁姑衰老養葬如禮撫育稚子成)
(立守節四十三載)
金姑(銅梁人徐應後女年甫十三有粤西民陸君祥佃租應後地在山伐竹適金姑牽牛偶經)
(其處君祥欲汚之姑恕罵不從君祥以刀刺其喉死)
王氏(涪州人冉仲道妻有鄰人况榮謙伺仲道他出持斧脅氏欲汚之氏詈罵不從榮謙以斧)
(劈氏頭顱而死)
楊氏(涪州人彭長春妻年十九長春卒氏哀毁欲絶截髮誓志侍奉翁姑姑病刲股以療及歿)
(事繼姑亦如禮撫遺腹子克承宗祧歷節四十八年)
吳氏(涪州人年十八適楊芳林二十五歲夫歿家貧堅志守節備歷辛苦紡績惟勤課遺腹子)
(名時得膺歲薦年四十五卒)
何氏(涪州人楊竒妻年二十而寡事孀姑誠孝備至姑頻病氏百計調扶撫遺孤以義方列名)
(黌序歷節三十五載)
劉氏(綦江人庠生羅鳳翥妻夫歿氏青年守節奉姑姑終盡禮教子惟勤成名以繼夫志荼蘗)
(旨旌表自甘四十餘年以上俱已奉)
曹氏(綦江人總兵張奏凱妻奏凱死獻賊難曹年甫二十冰霜自凜四十餘年人有忠節成雙)
(之目)
毛氏(酆都人李嗣靖妻順治丙申夫死父難氏年二十三撫養遺腹子守節四十年)
李氏(郡人軍士陳登雲妻年二十八登雲卒氏養翁姑撫二子成立苦節自勵歷四十餘載如)
(一日)
宋氏(郡人軍士莊三竒妻年二十一夫歿矢志守節孝事雙親慈育稚子歷年五十四歲)
秦氏(郡人王國泰妻年二十五夫殁糟糠自給事姑撫幼苦節三十五年)
崔氏(郡人軍士王謨妻年二十九而寡苦節五十三年)
吳氏(郡人軍士安進修妻夫亡守節五十三載)
孫氏(巴縣人軍士張仁妻年二十二夫亡遺一子甫五月夫弟甫六月家貧無以自給氏勤女)
(紅為饔飱計竭力事姑姑病割股救之苦節三十載)
張氏(巴縣人軍士李相泰妻年二十七守節撫子仕茂成立為千總官年踰八十乃卒)
章氏(巴縣人軍士張會妻年二十九而寡歷節五十二載教兩子俱成名)
王氏(江津人適劉芝翰甫一載翰卒遺腹五月氏矢志終身孝事翁姑撫孤成立年八十餘)
李氏(江津人貢生龔瑛妻年二十二夫殁子甫二歲氏撫孤成立值翁姑喪祭葬盡禮年五十)
(八終)
鄭氏(江津人馬子玉妻年二十六夫歿家苦貧氏紡績度日撫二子一女皆成人歷節三十餘)
(載)
劉氏(江津人王賡尭妻偕夫往視姑姊是夕姊夫江學東與堯同宿劉與姑姊宿内室異榻夜)
(深學東潛入冒為賡尭與劉同寢次早劉以禮責其夫尭驚曰無也劉知為東所汚遂飲泣痛恨自)
(縊死東懼罪自刎縣令余甸嘉劉之志以禮瘞之并表其墓)
瞿氏(長壽人陳璋妻年二十七璋病兩刲股以救不愈遺三子瞿撫之俱成名孫登賢書者三)
(守節五十七年年八十四終)
游氏(永川人凌勷妻年二十二守節課子爾炤成雍正癸卯進士年八十餘歲)
楊氏(永川人貢生楊素次女歸喻伸甫三日伸遘病越月而卒楊勤女紅以奉姑及歿祭葬如)
(禮撫堂姪承祧守節三十五載)
田氏(綦江人諸生王英妻年二十英亡遺孤四歲家窶貧苦節撫子三十餘年)
羅氏(綦江人杜廣生妻年二十八而寡撫孤成立茹荼三十載)
陳氏(綦江人適王諫臣年二十八守節歷四十年)
陳氏(綦江人王廷妻廷卒陳年甫十八歷三十餘載終邑令旌其門)
王氏(綦江人歸陳常銘年二十而寡毁容斷髮守志不渝以壽終)
任氏(綦江人諸生陳益虞妻年二十七守節備歷艱辛撫二子成立年九十有五終邑令以節)
(壽旌其門)
劉氏(綦江人適諸生羅鵬翼年二十七鵬翼歿遺孤二俱幼辛勤撫育長偉烈入庠次亦成立)
(夀七十終)
李氏(綦江人諸生石琪妻琪病李割股以救弗痊年二十一甘貧守節内外無間言)
陳氏(綦江人歸諸生楊乂年二十六乂卒子甫三齡越數載乂弟林繼逝妻陳氏年二十三無)
(子娣姒同居共矢苦節縣令以一門雙節稱之)
陳氏(綦江人趙天聰妻年二十二而寡家貧苦節四十餘年)
金氏(綦江人羅振倫妻姑病劇氏刲股以愈人稱其孝)
熊氏(忠州人趙維舒妻維舒卒熊年二十二慷慨殉夫自縊死)
高氏(忠州人文贊妻子歸甫六月贊溺於水氏痛哭三日赴江死)
高氏(忠州人任某妻年二十二守節終身不出戶庭)
徐三姑(酆都人正林女早喪母值林他往三姑出汲鄰人逼汚不從急投井適遇救得免越)
(六日父歸泣告旋自縊死縣令王廷獻旌其門)
張氏(黔江人朱瑄妻年十九夫歿誓不他適勤紡績以供甘旨教子世傑成名歷節五十載)
謝氏(黔江人朱璧妻年二十夫歿子方襁褓氏撫育曲盡苦心年七十餘終)
何氏(江津人王言士妻性甘淡泊雅好施與孝養翁姑勤勞備至里人咸稱為女中君子)
保寧府
周氏(閬中人舉人劉以灝妻灝以公車卒於京邸氏年二十六無子事姑誠孝撫夫幼弟以潛)
(肄業詩書得膺選拔守節二十餘載)
彭氏(閬中人母懿妻年二十夫殁家貧乏姑老子幼俯仰待給氏勤女紅以資菽水撫育孤兒)
(守節三十五載)
楊氏(閬中人諸生劉昌李妻年二十四夫歿子亦繼逝族姓謀欲嫁之氏剪髮刺面以誓甘貧)
(守節)
李氏(閬中人適諸生劉世經年二十四夫病氏割股以療及夫歿翁姑以家貧欲奪其志氏引)
(刀自刎以救免誓不再適苦節二十八載)
謝氏(閬中人劉静遠妻年二十七夫歿乏嗣孀姑年邁氏竭力奉養始終不懈撫夫幼妹使得)
(所歸善承姑志歷節三十六載)
楊氏(閬中人李桂妻年二十八夫亡守節姑年衰老氏備極辛勤以供甘旨及歿祭葬無缺撫)
(幼子成立克全母道苦節三十三年)
張氏(閬中人軍士李標妻年二十四標歿氏號泣絶粒欲身殉之姑以撫孤相責屢勸乃復食)
(自是苦節三十六載)
吳氏(閬中人貢生如登女田兆瑞妻年二十二夫歿無子氏午夜紡績敬事祖姑姑年八十餘)
(生養死葬盡禮盡哀守節凡三十一載)
文氏(蒼溪人閻啟麟妻年二十三夫歿孝事孀姑雖蔬食必誠敬以進教育稚子名列宫牆守)
(節四十載)
陳氏(蒼溪人胡天瑞妻年二十八夫亡奉事孀姑克誠克孝義方教子家道有成守節四十六)
(載卒年七十有四)
陳氏(蒼溪人忠州學正陶淑理妻年二十九夫歿矢志靡他教子其念成名守節三十餘載)
溫氏(巴州人年十六適楊先春越八載先春卒子甫六歲氏泣誓守節事姑克孝撫子成立歷)
(節三十四載)
張氏(巴州人署都司僉書營遊擊事劉崑妻雍正八年烏蒙蠻叛崑以戰死氏謂二女曰我與)
(汝豈可受逆賊辱遂殺二女復自殺妾吳氏亦自刎奉)
(旨從優議叙照伊夫加贈品級給與表且立碑於殉難封典其妾吳氏與二女俱各豎坊旌)
(之處以表貞烈)
王氏(通江人庠生朱琨妻琨年十九入賊穴救父賊并執之罵賊死氏年十七生子甫五月聞)
(翁及夫皆被害呼搶極哀屢欲自縊以救免撫孤成立守節五十年)
劉氏(劒州人何維漢妻夫亡家貧矢志勤儉鞠孤俾家道漸豐復撫幼姪婚嫁者七人以全夫)
(旨旌表之友愛歷節四十餘年以上俱已奉)
周氏(閬中人孝廉張鶴翔妻值吳逆叛賊黨劫之氏自縊死)
楊貞婦(太倉州學正楊爾緒妻寇亂流離秦隴貞潔自矢後聞夫在斷指寄血書夫妻重聚)
侯氏(蒼溪人廪生韓輝妻輝早亡守節撫孤歷七十餘歲康熙三十五年縣令旌其門曰皎若)
(冰霜)
袁氏(蒼溪人李明珠妻夫歿守節三十餘載康熙三十五年縣令旌之)
李氏(蒼溪人知州任鍾麟妻鍾麟歿於官扶櫬歸撫子膺歲薦苦節三十餘年)
陳氏(南部人宋之仁妻夫亡殯葬畢投繯死縣令題其門曰之死靡他)
何氏(南部人庠生何迪妻年二十四夫亡守節四十餘年卒縣令焦澍旌其門)
楊氏(南部人庠生王凱妻凱亡無子苦節歷三十載縣令以苦節二字旌之)
吕氏(南部人曲和賡妻年二十三夫亡守節五十餘年)
劉氏(廣元人李猶龍妻順治二年獻賊破城猶龍以抗節被害氏年二十一守節四十餘年撫)
(子庚生以孝行舉學使有義士節孝萃於一門詩序)
劉氏(昭化人吳琮母守節教子歷兵燹不易其志知縣劉見龍表其節)
李氏(昭化人賈應昌母值流賊至避山中為賊所擄投崖死)
王氏(昭化人諸生羅開熙之母年二十四夫歿二子方襁褓遭獻賊之變避居深山訓二子後)
(俱成名縣令旌其門曰節堅冰霜)
劉氏(昭化人諸生梁之佑妻年三十夫應試卒於郡城家甚貧氏勉力歸櫬孝事翁姑嚴教三)
(子縣令旌其門曰冰霜同貞)
鄧氏(南部人何現圖妻康熙十三年吳逆據蜀賊兵夜入室欲汚之氏不從死)
張氏(昭化人諸生楊珩母年二十四夫歿珩方襁褓氏勤紡績撫育成立縣令旌之)
張氏(巴州人徐天祐妻年二十守節強豪欲脅娶之氏自縊死)
李氏(巴州人貢生李馥女張某妻家貧撫子苦節三十餘年)
徐氏(巴州人某妻年二十二夫歿未葬里豪某強奪至家徐紿曰次日易服夜自縊死)
何氏(巴州人年十八贅壻楊嵩甫一夕嵩赴保寧童試死於郡邸何聞訃遂自縊死)
杜氏(巴州人諸生王誥妻年二十誥病諭氏他適氏泣曰勿憂此吾不負君及病危氏乘夜先)
(縊死誥聞之一笑而卒)
吳氏(通江人庠生向百揆妻年十八守節撫子入泮苦節四十餘年)
文氏(蒼溪人文天倬女幼字諸生余昆為妻父死母欲改字何姓氏不從母潛令何以幣迎之)
(氏覺即奔赴余門余不敢納適縣令杜士秀課農至其地聞狀得實即令與余成婚仍立坊表之)
順慶府
冉氏(南充人年十七適舉人程于淳甫匝月于淳北上逆奴謀殺於道冉聞訃奔喪泣陳情於)
(所在有司乃執逆奴論如法夫讐得報歸奉孀姑撫姪承祧苦節五十一載)
何氏(西充人諸生張應捷妻年二十夫歿與孀姑相依時獻賊掠西充執氏欲汚之不從引頸)
(就戮賊怒斷其手氏昏絶賊去復甦苦志六十載年八十終)
王氏(渠縣人前明禮部主客司郎中李含乙妾與同胞姊宜人同日歸含乙時獻賊猖獗含乙)
(興義兵討之勢敗殉節王與宜人攜十子二女避山中賊破渠大索宜人及衆子於是王與七子為)
(賊獲王冒為宜人罵曰我朝廷命婦爾狗輩敢無禮耶賊怒刃之罵益厲受數十創死七子並親屬)
(三十餘人皆被害其三子與宜人乃得脱)
馮氏(西充人年十九適陳鐸甫三載夫卒冰霜自凛侍奉翁姑養葬盡禮詩書課子名列宫牆)
(苦節三十一載)
劉氏(西充人高膺社妻年二十夫歿泣誓守節事姑誠孝撫幼女成人苦志三十年)
蘇氏(營山人侯甸妻年十九甸卒無子孝事翁姑撫夫幼弟逾數年翁姑歿夫弟亦繼逝竭力)
(殯葬後值兵燹家益貧堅志不易卒年七十有三)
雷氏(渠縣人黃應朝妻夫與流賊戰死氏青年守節紡績以資朝夕教二子俱入泮)
雷氏(渠縣人適黃政峩政峩卒孝事孀姑苦節四十年教子瓉琮奮志勤學列名黌序氏年六)
(十歲終)
陳氏(大竹人馮瑗妻年二十七守節家極貧有郭外田數畆為強鄰奪佔或教以鳴諸官氏曰)
(未亡人肯因此露面公庭耶教子貴德登乙酉鄉薦苦節三十四年)
汪氏(鄰水人適諸生楊伯元年二十六伯元卒氏哀甚淚盡繼以血姑病劇割股療之得瘥撫)
(遺腹子宗美膺歲薦孫崇俱孝廉以上俱已奉)
(旨旌表)
陳氏(渠縣人監生李獻明妻遭獻賊變獻明從軍死於遵義氏與妾余氏苦志守節翁憐其少)
(屢欲嫁之終不可奪歷節三十餘年縣令熊焯旌其門)
張烈女(西充人貢生張尚選女年二十時獻賊據西充氏與父母同遇賊被執賊紿以好語)
(烈女大罵不絶賊怒殺之)
李氏(西充人諸生斯為樸妻為樸亡子舉斯方五歲值獻逆昌獗挈子避山中艱辛備歷教育)
(舉斯中順治甲午鄉試縣令旌其坊曰貞節舉斯夫婦繼卒又撫孫翼入庠年八十六終)
趙氏(蓬州人良應妻值兵燹闔家逃散人傳姑被賊追溺趙聞之即訪至其所見姑屍大號慟)
(隨奮身自溺死縣令表其墓曰孝嫓曹娥)
劉氏(渠縣人王樹極妻獻賊破渠避難舟中為賊獲欲驅以行劉紿之曰汝且取貲財須共去)
(也得閒躍入江中死)
馮氏(南充人孝廉冉世維妻世維任湖廣桂陽令卒於官馮扶櫬歸葬如儀教子存意登康熙)
(己酉賢書布政使金儁旌其門曰白髮冰操)
張氏(南充人馮璧妻姑病劇夜禱於天刲股和藥以進姑病得瘥)
任氏(南充人青明妻年十九夫殁無子家極寒或欲奪其志斷髮毁容奉姑孝值歲饑氏粃糠)
(自饜以甘脆奉姑姑歿裹土以葬極盡哀思守節五十八年)
王氏(南充人許大用母年二十七夫亡治喪繼治夫之兄姊喪俱如禮教子大用中康熙甲子)
(鄉試苦節三十三年)
楊氏(南充人嚴天衢妻年二十天衢卒遺孤甫襁褓豪右不能奪其志幾歷宼難教子成名年)
(七十有五終)
張氏(西充人諸生李鍾林妻鍾林遇虎嚙死遺子佺方三月張年二十哀號負屍歸葬奉繼姑)
(極孝姑屢辱之俾易節卒不從孀居五十一年教子佺得遊泮)
陳氏(西充人龐之望妻年十八夫歿子甫一歲撫育成立姑任氏屢病陳割股者三年七十餘)
(卒)
李氏(西充人高儀坤妾同夫之任平陽儀坤卒李年二十僅一女有欲奪其志者堅不從數千)
(里外攜幼女扶櫬歸以苦節終)
龐氏(西充人楊勝任妻庠生龐可述女勝任卒龐年二十有六遺孤三月撫育成立年七十八)
(終)
何氏(西充人諸生馮昌運妻年二十守節艱辛撫育稚子縣令王葵錫額其門曰冰雪松筠)
陳氏(西充人蒲綸妻綸故陳年二十而無子守節四十餘年縣令以柏舟勁節四字旌之)
徐氏(西充人貢生劉時□妻時□奉檄招安土宼楊問奇被害徐年二十無子守節土寇平徐)
(攜嗣子孝廉荀龍鳴時□冤問奇伏辜年六十卒)
歐氏(江南上元人適西充孝廉黃世臣世臣官來安令歿歐苦節三十餘年教子倜舉康熙戊)
(子鄉試)
崔氏(西充人適孝廉陳我志年二十六夫亡守節教子策登歲薦學使旌之曰閨閣名賢)
賈氏(西充人諸生陳我素妻年二十二夫亡守節教子汝翼補弟子員學使以巾幗鬚眉四字)
(旌其節)
吉氏(西充人適庠生何榮榮病危以母及二子屬吉吉誓曰不為君養姑撫子者鬼神殛之後)
(果盡孝養教二子成立)
何氏(西充人王玉卿妻夫亡守節撫子俊臣入泮年七十卒)
趙氏(西充人諸生李培妻年二十九培卒苦節三十餘年教二子入庠)
趙氏(西充人適何祚蕃夫亡苦節四十年二子俱遊泮)
楊氏(西充人王再熊妻年二十四守節以紡績撫二子成立)
彭氏(西充人王懋德妻年二十二夫亡苦節終身)
蒲氏(鹽亭人適西充諸生馮相吉年二十而寡守節三十餘年卒)
郭氏(西充人吳家翺妻年二十二守節歷四十年)
胡氏(西充人何嵩妻年二十三守節撫二子成立)
何氏(西充人適諸生趙世卿年二十六而寡苦節四十年育二子成立縣令以慈孝完節四字)
(旌之)
李氏(西充人任□妻年二十九□病篤刲股救之卒不起苦節數十年)
張氏(西充人劉文𤦺妻年二十文琦歿一女尚幼氏堅貞守節年八十餘終)
吕氏(西充人李映庚妻性最孝即兵戈擾攘事翁姑克盡婦道人以孝稱)
廖氏(蓬州人宗映女諸生熊起麟妻家貧以紡績事姑姑病劇割股以進遂瘥)
于氏(營山人侯應鳳妻鳳早卒氏甘貧守志終身不改)
蔡氏(營山人李綱妻與綱弟約妻張氏俱以年十六喪夫各撫遺腹子成立始終不渝人稱雙)
(節)
陳氏(營山人監生于之驥妻驥入太學司業歿於京師氏聞訃悲號數日自刎死)
程氏(廣安人年十九歸鄭大叙甫百日大敘歿程觸地幾絶急救得甦閱三月閉戶自縊卒成)
(殉夫之志)
賈氏(廣安人諸生蘇眉傑妻年二十六守節孝事舅姑力供甘旨教子鑑列明經卒年七十有)
(七)
李氏(渠縣人劉宗現妻宗現病李許以身殉及卒從容營葬畢自縊死)
李氏(渠縣人年十八適諸生段□生一子夫亡氏養姑育子備歷艱辛後子又亡豪族欲娶之)
(氏斷髮自誓秉節彌堅)
楊氏(渠縣人楊清寰女幼字同里王姓後王遭吳逆之變家計蕭條父母以貧故欲别字之女)
(聞之曰奈何以盛衰改節耶悲號數日竟自縊死)
鄒氏(渠縣人董慶吉妻慶吉遠出值姑病氏勤侍湯藥數月不怠疾篤刲股以救縣令給匾旌)
(其門)
敘州府
尹氏(宜賓人年十六適樊澤迥越四載澤迥卒氏毁容絶粒欲以死殉姑泣諭乃以孝翁姑撫)
(子如樟司鐸冕寧苦節三十一載)
胡氏(南溪人年十七歸侯鼎越三載夫歿氏立志守節或勸他適引刀截髮誓死不移撫二齡)
(子成立苦節四十二年)
翟氏(南溪人王如玉妻年二十二夫歿誓不他適孝事舅姑慈育稚子備歷艱辛幾四十載鄉)
(人咸嘉其苦節云)
李氏(南溪人年二十一適諸生任覺民二十三歲夫歿上養垂白孀姑下撫襁褓幼子辛勤織)
(絍節孝著聞歷四十二載)
尢氏(富順人王子蕃妻年二十三守節姑目翳氏每晨起必跪而䑛目復明姑病癰頻吮之得)
(愈課二子極嚴長子維時舉鄉薦次子入庠歷節三十二載)
蔡氏(富順人諸生楊師震妻年二十四夫歿氏泣血欲殉宗族以親老子幼勸日夜哀號誓不)
(他適殷勤事姑篝燈課子歷數十年)
郭氏(富順人年十八適凃朝卿二十四歲夫病剪髮焚禱願以身代及歿痛絶復甦者再四竭)
(力事姑撫三齡子克繼宗祀苦節四十三年)
陳氏(富順人李天樞妻年二十三夫亡極哀毁臨窆觸石以求同穴姑泣曰汝死遺孤失恃如)
(李氏一綫何挽救之得不死繼喪姑子又旋逝復撫數月孫至於成立慈孝并著)
胡氏(富順人丁元卿妻年二十二夫歿孀姑六旬子甫八月氏堅志守正勤機杼以備奉養訓)
(稚子名列膠庠歷節三十七載)
王氏(富順人年十六適李九河逾五載夫歿哀慟絶粒誓以身殉母慰曰汝死孀姑稚子誰與)
(為依氏乃勉從奉姑養葬盡禮育子成家守節三十一載)
李氏(富順人諸生王夢卜妻年二十餘夫卒堅志守節孝事舅姑撫子潾仁獲登鄉薦茹荼三)
(十餘載)
何氏(筠連人董世俊妻年二十六夫歿奉事孀姑喪葬盡禮撫夫兩妹得遂于歸甘心淡泊教)
(子勤耕里人呼其田曰節婦田歷節二十八載)
陳氏(筠連人諸生羅邦傑妻年二十三夫歿守節事姑早夜辛勤克盡婦道教子芳檊舉鄉薦)
(歷四十六歲終)
詹氏(筠連人陳夢筆妻年二十七夫卒子尚襁褓泣誓守正族黨欲奪其志氏抱孤長號絶食)
(數日舅姑哀之卒成其節)
詹氏(筠連人郝嶤妻年二十一夫卒柏舟自矢扃戶幽居親族罕覯其面養翁姑孝敬備至教)
(孤兒督責甚嚴其子栻廕中康熙辛夘舉人守節三十年)
蹇氏(屏山人張服仲繼妻服仲司鐸崇慶州氏留養七十翁姑越九載服仲以疾歸卒氏年二)
(十九孝養愈篤撫己子并前妻子辛勤慈愛俱至成立守節四十載)
楊氏(屏山人王舉民妻年二十二夫歿翁姑皆六旬家貧如洗氏勤紡績修孝養撫育孤子苦)
(節三十六載)
黃姑(屏山人黃智仁女幼許字曾茂先未歸茂先卒姑誓不再字惟勤紡績以養父母自十五)
(歲守貞至六十一歲卒)
王氏(建武營兵權世魁妻年二十七夫戍金沙江病卒訃聞欲自盡勸阻絶粒數日後慟祭夫)
(靈徧請鄰右泣託三歲孤官保夜竟縊死)
彭氏(永寧人庠生彭大昌女年十六適李其進其進青年入泮蚤亡孀姑年高齒落氏嚼飯以)
(哺遺孤三長天成遊庠次天盛天臣肄業氏以母道而兼師教歷節四十餘年以上俱已奉)
(旨旌表)
袁氏(宜賓人學博趙發祥妻隨夫任之榮縣有貧民鬻弟以完公帑者袁脱簪珥贖之撫三姪)
(旨贈孺女為擇配子暐任吏部文選司員外奉人)
尹氏(宜賓人思南道如廣女李弘雯妻甲申賊寇敘尹奉姑避黔中歷顛危不失孝道教子任)
(旨贈孺山西聞喜令奉人)
宋氏(宜賓人諸生李華時妻華時早歿宋苦節四十餘年年七十三卒學使廖賡謨旌其門)
韓氏(宜賓人樊澻妻年二十二而寡孝翁姑教子紹宗食餼膠庠苦節三十餘年)
尹氏(宜賓人樊澤達妻事舅姑孝家貧以紡績佐饔飱及澤達登第任侍讀學士尹仍樸素如)
(常里人賢之)
顧氏(宜賓人韓溥妻年二十九守節撫子成立歷八十歲卒)
王氏(宜賓人諸生童心妻年二十九夫歿撫成三子苦節四十餘年年七十五卒)
爨氏(宜賓人羅天滋妻夫死無子守節以終學使廖賡謨旌之)
李氏(宜賓人黃熙妻年二十三守節辛勤育子歷六十七歲終)
汪氏(宜賓人李永昌妻年三十守節撫子成立歷三十六年)
凌氏(宜賓人宋璋妻年二十七守節教子維世遊泮維世之姑宋氏適凌爾宗早寡氏年二十)
(二與凌相依並勵冰操以壽終)
樊氏(宜賓人彭天綸妻年二十五而寡撫二子入庠以節終)
彭氏(宜賓人庠生羅懋德妻年二十八懋德亡遺子琦璐姪瑤俱幼家極貧氏守節撫育孝翁)
(姑苦志四十八年年七十六歲)
王氏(宜賓人武舉方如川妻年二十二守節以紡績事孀姑撫幼子歷四十餘年年六十五歲)
吳氏(宜賓人廩生趙暄妻暄蚤卒吳年二十八無子守節二十餘年)
劉氏(宜賓人徐綸妻年二十四夫亡無子撫姪承祧苦節歷五十年)
黃氏(宜賓人念一女尹綸妻年二十夫亡父母憐其少欲改適黃不從矢志守節歷六十四歲)
張氏(宜賓人楊繼晟妻年二十五守節歷六十二歲)
吕氏(宜賓人胡世爵妻年十七而寡撫遺腹子成立苦節三十餘年)
范氏(宜賓人庠生何珩妻年二十三守節養舅姑辛勤撫二子歷三十七年)
曾氏(宜賓人軍士宋攀龍妻年二十八守節歷三十餘年育二子俱成立)
高氏(宜賓人軍士鄧知性妻年二十六而寡守節三十餘年)
仵氏(宜賓人貢生徽理女杜琬妻守節三十餘年撫子成立)
彭氏(宜賓人鄭文鈁妻生一子甫八月文鈁卒氏年二十守節事翁姑撫子歷五十一年)
王氏(宜賓人苟開業妻二十五歲守節歷五十八年)
余氏(宜賓人龔月高妻夫亡無子苦節終身)
劉氏(宜賓人仵德遠妻年二十守節撫姪承嗣歷六十三載)
孫氏(宜賓人諸生尚弘毅妻孝翁姑課子極嚴里人賢之)
張氏(宜賓人貢生黃道開妻夫歿以紡績育子甫婚畢子媳俱亡張飲冰茹蘗以終其身)
白氏(宜賓人適鄧嘉祐嘉祐夙有顛疾氏敬事之終身如一以女工育成二子人稱賢婦)
張氏(南溪人文富女及笄未嫁同鄉隣衆女避吳賊於江濱賊渡江衆女被執氏奮身躍江中)
(賊駭其節烈相顧驚散被執者皆得脫羣感之立祠以祀)
羅氏(富順人舉人羅萬象女幼許字楊師文未歸師文卒羅匍匐奔喪守志誓不再字事姑誠)
(孝姑歿數十年每言及輒涕泣不止鄉里嘆服)
江氏(富順人劉元復妻年二十六守節撫孤成立卒年七十)
朱氏(富順人熊江繼妻年二十四守節卒年八十)
何氏(富順人監生楊愈新妻年十九守節卒年七十有二)
江氏(富順人聶璜妻年二十五孀居事姑孝育子成立)
余氏(富順人楊必讀妻青年守節至一百有三歲邑令姚銳以百齡人瑞旌之)
李氏(富順人夏之璜妻年二十九守節教子朝常登雍正癸卯鄉薦)
柳氏(永寧人廩生宋聯元妻年二十五而寡撫子仲郊食餼旋卒又撫其孫守節四十五年學)
(使旌之)
胡氏(永寧人廩生黃坤妻年二十五坤卒孝事舅姑撫子成立守節三十六年鄉里稱之)
吳氏(永寧人劉勷妻勷歿後飲冰茹蘗勤儉操家歷節三十五年)
羅氏(永寧人諸生藺毓蘭妻年二十于歸勸夫力學毓蘭卒氏奉事舅姑以孝稱撫子藺芳不)
(廢學業苦節三十八年)
䕫州府
段氏(奉節人庠生劉贊元妻年二十一夫卒無子時翁姑叔嬸相繼殁氏以一身竭力營葬備)
(極艱辛歷三十餘載撫姪燦繼嗣後膺歲薦)
龔氏(奉節人龔旺女適袁國相康熙二十八年國相病氏割股救卒不起時氏年三十撫二孤)
(歷四十年足不踰□人以賢節稱之)
袁氏(奉節人庠生朱之瑞妻事舅姑孝夫卒家甚貧氏守節三十六年撫二子俱已成立)
陳氏(奉節人王遜妻年二十九孀居遭兵燹事姑尤謹撫子治亨後為普安守備)
李氏(雲陽人劉世禄妻有楚民李周士乘其夫外出欲行強汚氏厲聲叱出周士旋復來氏持)
(刀相拒周士奪刀刺氏喉死)
李氏(梁山人李國虎女幼許字謝昌永父殁母李氏挈女適婣黨周姓家周有姪應洪強逼成)
(婚女年十二託言取薪出戶即自縊死)
凃氏(梁山人武舉馮之詮妻事翁姑孝年二十七之詮卒長子致祥甫數歲次著祥尚襁褓家)
(既貧復遭火災氏艱辛紡績課二子讀書皆食餼膠庠苦節三十二年)
譚氏(萬縣人宋雲得妻雲得亡氏守節八載有宋誠者窺氏室無人強欲汚之氏大罵堅拒誠)
(以斧劈氏頭顱死)
劉氏(萬縣人姜榮吉妻榮吉他出有向一昇者乘醉突入執氏欲汚之氏大罵不從奮力&KR0946;其)
(面一昇因火其居氏同一子三女俱焚死以上俱已奉)
(旨旌表)
聞氏(䕫協守備聞昌女本江南通州人幼許字溧陽宋亦郊年十七亦郊亡女以翁姑無子奔)
(喪孝養歷八年翁姑相繼歿後歸依其父入川及父母俱故弟姪貧流落䕫州艱辛萬狀至死不渝)
(其操)
趙氏(奉節人弘之女杜葵妻葵卒氏年二十九子幼翁姑老氏守節三十八載以孝慈著)
周氏(奉節人軍士周奇女李鵬妻年二十八夫歿遺子上苑甚幼無親族且貧氏守節撫孤苦)
(志四十餘年)
劉氏(萬縣人文何典妻年二十二夫病危日夜禱以身代何典死遺子甫襁褓氏矢志守節事)
(姑撫子備歷艱辛)
張氏(萬縣人平其安妻年二十四守節歷三十八載)
薛氏(萬縣人劉思廉妻年二十五夫亡撫子入庠苦節三十二年卒)
傅氏(萬縣人王英妻年二十二守節歷五十三載)
廖氏(萬縣人丁應寵妻年二十九守節卒年六十有七)
秦氏(石砫人諸生馬千藩妻年二十夫亡長子維麟三歲次良麟甫數月氏立志守節教維麟)
(食餼於庠苦節三十齡年)
馬氏(石砫人生員譚良存妻良存蚤殁無子氏苦節終身)
吕氏(石砫人把目林正源妻年二十夫殁僅一女撫育出嫁稱苦節焉)
許氏(石砫人向文學母夫殁氏年十八文學尚幼撫養婚娶司人咸感歎云)
彭氏(石砫人秦某妻年二十四夫亡父母憐而欲嫁之氏曰我有子可撫有田可度日敢存他)
(念後有求娶者父母許之民聞備香帛至夫墓痛哭自縊死)
龍安府
蔣氏(江油人廪生舒繼董妻年二十九夫卒堅志守節事姑孝謹姑有疾虔禱於神刲股以療)
(教稚子成名茹苦四十七載已奉)
(旨旌表)
王氏(平武人諸生任仕舉妻夫殁矢志守節堅正不渝)
王氏(平武人趙加慶妻加慶卒王以節自勵髽髻蒿簮終身不改)
文氏(石泉人諸生鮮于德妻年十八于德卒氏撫遺腹子祚遠訓課不輒後祚遠卒氏煢煢無)
(依兵荒備歷堅白自全邑令張延基旌其門)
魏氏(石泉人文成章妻年二十夫溺水死無子氏孤孑無倚冰霜自矢年七十五終)
唐氏(諸生景星妻年二十一夫歿屢有求娶者氏堅守不渝教二子俱皆入泮縣令旌之)
方氏(松潘人趙之正妻二十二歲夫亡守節年六十八終)
馮氏(松潘人諸生吳永捷妻夫歿遺一子馮欲自縊姑力勸止之後撫子廷彝入泮守志一十)
(九年里人咸稱其節)
徐氏(松潘人諸生余英妻年二十六夫歿矢志守節撫子成立年七十五終)
寧遠府
李玉靖(西昌人幼許字張正元將婚正元卒玉靖泣赴張門執夫喪父母憐之欲改適玉靖)
(剪髮刺容誓不别嫁事翁姑凡三十餘載)
彭氏(會理州人年十六適劉之琦二十五歲夫亡矢志守貞孝奉翁姑喪葬盡禮慈育教子名)
(旨旌表列膠庠苦節四十六年以上俱已奉)
陸氏(冕寧人庠生步中和妻孝姑育子守節三十餘年縣令額其門曰節永天年)
盧氏(貢生步之俊妾周氏之俊子貢生中行妻俱冕寧人順治乙丑流賊攻城避兵於普咱渡)
(村為賊獲驅之行至長河盧氏周氏攜手投水死)
王氏(冕寧人陸歡妻夫亡守節三十餘年)
步氏(冕寧人諸生陳天爵妻無子為夫娶妾王氏生四子天爵歿王再適步孝姑撫其子苦節)
(三十五年)
王氏(越巂衞人及笄未字父蚤亡母病割股以療逾年母卒氏守正終身不字)
雅州府
韓氏(蘆山人諸生程門偉妻年二十六夫殁家貧守節孝事翁姑養葬盡禮撫子成名歷四十)
(旨旌表八載已奉)
葉氏(雅安人張翀妻年十八守節孝翁姑教子成立)
楊氏(雅安人武生楊全名女年十六適彭暎方匝月暎卒楊乘夜自縊柩前翁姑驚救得甦苦)
(節數十年不虧婦道)
柏氏(名山人劉文寬妻年二十五夫歿矢志守節誓不他適茹荼三十四載年五十九歲)
楊氏(名山人文榜女幼許字邑人劉衿全未嫁而劉卒楊守正不字事舅姑撫姪承祧苦志五)
(十歲)
李氏(名山人朱孔章妻年二十四夫歿堅正自矢惟勤紡績守節二十六載歷年五十歲)
田氏(蘆山人廩生竹應宫妻年二十一守節育二子成立至八十餘歲卒巡撫能泰旌其門曰)
(節夀)
曹氏(清溪人年二十適拔貢盛珽越四載珽以渡河水溺死曹年二十四苦節四十年卒)
李氏(清溪人郝秉翰妻年二十四而寡值吳逆之變避居山中艱苦備嘗撫二子成立年七十)
(五終)
黃氏(清溪人周圻妻年二十五夫歿守節撫孤荼苦自甘年七十四歲)
李氏(清溪人曹玕妻年十八夫歿無子誓不再嫁依母氏紡績度日母死喪葬盡禮歷節五十)
(三載年七十一歲)
直隷嘉定州(雍正十二年陞為府)
楊氏(州人覃思勝妻年二十餘思勝卒舅姑年高氏拮据奉養不以貧窶惰志撫弱齡子克承)
(宗祧苦節三十四載)
陳氏(峩眉人黃開甲妻年二十守節家居貧窶俯仰無依勤紡績奉孀姑教子星高列歲薦歷)
(節五十一載)
宋氏(夾江人庠生雷乾位妻年二十八守節歷九十一歲鄧氏夾江人庠生雷乾仲妻年二十)
(六守節壽八十有八二氏交相砥礪皆能矢志青年完操白首厥子若孫俱次第成名有一門雙節)
(旨旌表坊以上俱已奉)
李氏(州人任長安妻年二十守節孝翁姑撫子成立歷四十載)
楊氏(州人時榮女祝之茂妻獻賊至嘉縱兵肆掠楊恐被擄赴水死)
陳氏(州人祝之至妻賊至赴水死)
陳氏(州人祝之至妾賊至赴水死)
祝氏(州人祝之至妹汪大生妻賊至赴水死)
陳氏(州人胡其慎妻其慎病篤陳割股以救不起守節撫二子年八十餘卒)
何氏(州人廪生登明女袁良相妻良相蚤歿矢志守節子文亮登康熙己酉鄉試)
梅氏(州人諸生張廷機妻廷機死獻賊難梅聞變即投水死節義成雙人咸稱之)
蕭氏(州人庠生徐珙妻珙為獻賊坑於成都蕭年二十守節後以壽終)
孫氏(州人戴天相妻甫婚天相病篤氏侍湯藥不怠越二十日遂亡既葬氏即自縊邑令沈敏)
(建坊旌之)
龔氏(州人正士女諸生陳憲明妻憲明早歿龔年二十二苦節教子歷五十五年)
趙氏(州人庠生趙之琯女陳兹悃妻兹悃歿子甫二歲趙年二十五守節育子歷四十一載)
宋氏(州人黃星章妻星章亡遺子振甫一月宋年二十一守節四十八年)
張氏(峩眉人庠生萬沛雲妻年二十守節以壽終)
宿氏(夾江貢生孔昭女祝之恆妻獻賊至赴水死)
王氏(夾江舉人王運開妹祝之郊妻賊至赴水死)
段氏(犍為人鮑怡妻獻賊掠蜀段翁及夫已被害乃負姑攜子潛匿山中被獲驅至屠所將刃)
(之天驟雨昏黑得免賊退姑已驚怖死段泣尋翁及夫骸手自鋤土與姑並厝撫子成立孫膺歲薦)
(守節七十年)
周氏(犍為人朱文燦妻生子萬鍾甫三歲文燦殁周矢志守節課子成立康熙二十五年邑令)
(旌其賢)
王氏(富順人生員岐鳳女適榮縣吳良屏獻賊破蜀良屏隨父逮宦氏奉姑依岐鳳家藏匿山)
(箐值糧盡夜出採蕨食姑後良屏歸旋歿氏年甫二十九守節歷六十一歲卒)
李氏(榮縣人張之蕃妻年二十三守節至六十歲卒)
馬氏(峩眉人萬月庚妻吳逆據川月庚以抗節死馬年二十二守節年七十卒)
李氏(宜賓人適榮縣謝朝恩年二十六夫歿苦節四十年)
吳氏(樂至人嘉定鄒應第妾應第與長子學魯及妻盧氏相繼卒吳年十九無子偕學魯妻王)
(氏撫其孫簡臣成名苦節七十年年九十終)
直隷眉州
胡氏(州人適談學廩學廩蚤卒子女幼有豪貴欲奪為妾氏峻拒之恐不免遂削其髮撫子女)
(成人年六十終)
嚴氏(丹稜人諸生彭之權妻青年守節養翁姑撫弱息辛苦三十二載)
汪氏(彭山人黃仁妻仁卒遺一子一女尚幼氏勤紡績撫育成立歷久不移其操郡守旌之)
直隷卭州
馮氏(大邑人夫歐陽世科司鐸洪雅卒於官氏年二十七教育二子俱列膠庠守節五十三載)
但氏(大邑人徐文燦妻年二十八夫歿翁姑年髦幼子零丁氏矢志守節勤女紅以奉舅姑課)
(長子希賢入泮次思賢得與選拔歷節三十載以上俱已奉)
(旨旌表)
王氏(州人諸生植公梓妻年二十七守節育子成立歷六十餘載)
高氏(州人朱勲佐妻青年守節教子穎蕃中康熙己卯鄉試穎蒙亦成名氏年六十餘終)
楊氏(州人舉人植敏槐妻槐病侍湯藥衣不解帶及卒數日不食送柩至河干泣血而絶)
程氏(大邑人舉人汪飛妻年二十八而寡撫子淇登康熙甲子鄉試旋歿復教孫元英中康熙)
(庚子鄉試元份補弟子員年八十終)
高氏(大邑人庠生范恂妻二十歲夫亡守節撫二子入泮年七十終)
直隷潼川州(雍正十二年陞為府)
田氏(州人年十六歸唐峻德越二載夫亡旬日不食幾以死從顧念姑老子幼俯仰無依乃苦)
(志守節養姑撫子不憚辛勤歷三十七載)
葉氏(州人楊鼎妻年二十四夫歿家貧守節勤女工以膳翁姑訓子安仁安禮俱入宫牆)
李氏(州人王繼緒妻年二十二守節辛苦食貧篝燈課讀寒暑無間長子模登鄉薦次子楷列)
(名膠庠歷五十三載)
張氏(州人原任江南千總薛應試妻隨夫之江南年二十五夫卒於官氏跋涉萬里危苦備嘗)
(扶櫬歸葬代夫養親育子慈孝兼至守節四十七年)
趙氏(射洪人年十六適羅廷臣越五載夫歿欲自盡以翁姑老子尚幼忍死守節事翁姑養葬)
(盡禮課二子於宗祠令日夜警惕以繩祖武俱得食餼宫牆守節三十一年)
彭氏(射洪人年十七適王命新二十一歲夫亡翁姑年逾六旬孝養備至撫髫年二子皆得成)
(名歷節三十四年)
王氏(鹽亭人汪美忠妻年二十二夫歿翁姑垂老弱子三齡氏脫簮珥以營奉養勤織絍以撫)
(孤兒守節三十三年)
袁蕙姑(遂寧人幼許字楚中唐際陶未嫁而際陶卒蕙姑聞訃哀毁奔喪堅欲同穴母力援)
(之乃止苦節五十年)
樊氏(蓬溪人年十八歸楊端泰二十二歲夫卒舅姑俱耄遺孤未及晬氏矢志守節竭力養葬)
(旨旌表撫子蓁克成家業以上俱已奉)
鄧氏(鹽亭人諸生許鴻儒妻儒歿雙親七十餘二子方襁褓氏矢志不二勤紡績以奉甘旨撫)
(二子俱成立里人以孝慈稱之)
袁氏(鹽亭人張玫妻玫病篤語袁曰身後事吾不為汝計也氏泣截指以見志及卒撫孤教子)
(曲盡苦心人稱貞節)
黃氏(安岳人彭天祐妻夫歿氏矢志守節教子成名縣令聞而旌之)
周氏(安岳人鄒調元妻夫歿子甫半歲氏哀慟幾絶矢志守正終身不改)
鄧氏(安岳人戴天志妻夫歿氏盡哀營殯葬悉如禮事畢即自縊死人稱其從容就義焉)
直隷瀘州
曾氏(州人馬愷妻愷歿氏年甫十九矢志守節族人馬建耀逼之嫁氏剪髮刺面誓不他適事)
(姑維謹教子成名歷節三十載)
萬氏(州人陳子陛妻夫故氏年二十三事孀姑勤女紅以佐甘旨姑卒殯葬盡禮遺孤圖甫一)
(月撫養成立苦節四十餘年)
王氏(合江人蔣士樟妻年十九士樟卒俯仰無依撫遺腹子三歲旋殤氏孑然一身辛苦萬狀)
(歷節四十二年)
杜氏(合江人前明撫標參將徐明蛟妻夫出討賊氏佐夫軍中夫遇害氏年二十餘投繯欲殉)
(以救得免攜二子避難採薇而食卒致成立以上俱已奉)
(旨旌表)
先氏(合江人張振鼇妻年二十五夫歿遺子瑜方二齡備歷艱辛貞操自矢教子若孫皆成立)
(年七十餘終)
直隷資州
汪氏(資陽人年十七適貢生劉之歆之歆司鐸富順卒於官時氏年二十九哀悼幾絶冰操自)
周氏(安岳人鄒調元妻夫歿子甫半歲氏哀慟幾絶矢志守正終身不改)
鄧氏(安岳人戴天志妻夫歿氏盡哀營殯葬悉如禮事畢即自縊死人稱其從容就義焉)
直隷瀘州
曾氏(州人馬愷妻愷歿氏年甫十九矢志守節族人馬建耀逼之嫁氏剪髮刺面誓不他適事)
(姑維謹教子成名歷節三十載)
萬氏(州人陳子陛妻夫故氏年二十三事孀姑勤女紅以佐甘旨姑卒殯葬盡禮遺孤圖甫一)
(月撫養成立苦節四十餘年)
王氏(合江人蔣士樟妻年十九士樟卒俯仰無依撫遺腹子三歲旋殤氏孑然一身辛苦萬狀)
(歷節四十二年)
杜氏(合江人前明撫標參將徐明蛟妻夫出討賊氏佐夫軍中夫遇害氏年二十餘投繯欲殉)
(以救得免攜二子避難採薇而食卒致成立以上俱已奉)
(旨旌表)
先氏(合江人張振鼇妻年二十五夫歿遺子瑜方二齡備歷艱辛貞操自矢教子若孫皆成立)
(年七十餘終)
直隷資州
汪氏(資陽人年十七適貢生劉之歆之歆司鐸富順卒於官時氏年二十九哀悼幾絶冰操自)
(旨旌表)
嚴氏(州人夏之華妻時吳逆兵至驚逃郭外遇賊被執持刀逼汚之不從赴深淵死)
馬氏(德陽人貢生倪攀桂妻年二十四攀桂卒遺一子二女俱幼父母欲奪其志氏不從姑病)
(篤氏禱於天求以身代旋愈年五十有六卒)
羅氏(江西人綿竹劉揚俊妻揚俊由延津令遷宜黃娶羅歸蜀旋亡羅教育子孫三十餘年邑)
(人稱賢母)
王氏(綿竹人胡繼鳳妻年二十七而寡甘貧守節歷八十餘歲子大振嘗刲股療母病及卒廬)
(墓盡哀時有節孝一門之稱)
吳氏(浙江進士邦瑞長女梓潼舉人白良玉繼妻通書史隨良玉任高平令嘗刲股以療夫病)
(良玉卒於官吳年二十八縞素萬里扶櫬以歸教子嵋司鐸溫江苦節四十五年年七十三歲卒)
裴氏(梓潼人王之翰妻康熙十三年為吳寇所逼投潼水死)
直隷茂州
宋氏(州人葉定國妻年二十守節事姑撫子歷三十餘載)
焦氏(保縣人庠生王四璉妻夫亡氏年二十奉舅姑養致敬喪盡哀婦道無虧遺孤二人竭力)
(撫其成立歷節四十三年)
郭氏(保縣人夫蚤歿與族姪郭維智居同井里維智有夷僕格斗保傭工氏家暮不能歸宿於)
(樓下夜起欲強汚氏氏詈罵峻拒為斗保趕毆墜樓而死以上俱已奉)
(旨旌表)
葉氏(成都人州學生林承恩妻承恩性極孝父寢疾祈以身代及瘳承恩倏病卒葉欲以死殉)
(夫翁姑泣止之遂以節自矢時人稱節孝之門)
段氏(雲南人隨子羅銘鼎任茂州牧值賊趙榮貴叛城破銘鼎死之段曰子能為國死難吾復)
(何恨投大石缸死士民鐫其事於石缸以表之)
劉氏(夾江舉人劉玉鼎女適州人王璘越二載生子世棟甫六月而夫亡氏哀號截指誓志後)
(侍姑病割股以進苦節終身不改)
直隷達州
李氏(州人黎雲妻雲病篤氏日夜焚禱卒不起氏慟絶復甦曰婦人之道以從夫為主今將從)
(夫於地下矣家人防之越百日竟縊死)
王氏(太平人應蛟女年十四歸楊二甫彌月吳逆僭據有賊牛惠強以勢奪之臨别謂其夫曰)
(我必死此行矣來朝視我遂至牛室故為喜容紿牛出款客即閉戶自縊死其中衣預密縫固不可)
(解明日二冒死往視面容如生大慟幾絶後數日二亦死後知縣程溥為合葬表其墓曰節義冢)
四川通志卷十一下
