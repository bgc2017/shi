罪惟錄志卷之十一
屯田志搃論
惜無老康長世而開治之法不𣸪王守溪嘗云屯田一石
可當二十石鰓鰓為當事言之無應者至明末邊務紏繁
都司所轄仍如故額而迄無一兵之用是棄田以飬無用
之兵一失無法以飽有用之兵又一失也不得已横加遼
餉幾及七百萬而又不任土著召募更移加以道里之費
安家飾器之費又復不貲寕不益思守溪之言按屯田法
善用之稍可𣸪古寓兵于農遺意明戶兵二部分設職之
者互讐而輔臣無才者持之國初額屯二字徒属虛名即
否中飽耳噫
屯田志
國初太祖命分屯龍江等處獨嘉康茂才有成績既登極
各省議置司農開治所招流離戶給十五𤱔又給𬞞地二
𤱔有餘力不限頃三年起租後設各衛所創制屯田以都
司統挕每軍種田五十𤱔為一分又或百𤱔七十𤱔三十
二十畆不䓁軍士三分守城七分屯種又有二八四六一
九中半䓁例皆以田土肥瘠地方衝緩為差又令少壮者
守城老弱者屯種餘丁多者亦許徵收則例或增减殊數
本折互收皆因時因地而異云
洪武三年中書省奏太原朔州等衛所屯田例給牛種者
歲十入五否十入四上曰邊民劳苦自給足矣遑稅手六
年太僕寺丞梁埜先帖木兒言黃河以北寕夏所轄及四以
西南至船城東北至塔灘宜集流亡農屯十一稅之并行中
塩之法上從之十五年上聞海運有溺死者輙終夕不寐
其議遼東屯田之法十九年以沐英奏置屯田扵雲南且
曰足兵邊方莫善扵此昔趙充困屯金城而士飽漢享其
利可如英議但邊地久荒宜緩其徵明年命普定矦陳桓靖
寕矦葉昇屯田于畢節䓁衛二十一年敕五軍都督府臣曰
兵坐食于民民困兵久亦困其必兵農兼務國用以舒二十
四年詔山海關一帶悉令屯田敕馮勝傅友德出銳䘚屯戍耀武
永楽元年命靖安矦王忠往北平安插屯田整理屯種工部
尚書黃福奏陕西屯田缺牛種耕具命給之二年戸部奏
河南屯都指揮劉英上數一人所耕不足供半歲之食怠
職宜罪上敕英䓁國法畜兵衞民豈以厲民若苦疲民以
贍惰卆兵民两弊以後法無赦他日語侍臣朕籓邸歴見
田家粗糲親劳問之無不感悅今管轄屯種湏時時慰察
以得其心則力自出三年總兵何福積榖寕夏盈渥徇其
請定賞罰為經久之計遂以例刊著紅牌三年後依例行
及期又曰且從輕例
仁廟初立諭戸書夏原吉曰洪楽間專勤屯事以中塩濟之
所以邊圉冨強不煩轉運迨後所司以征徭優之兼之塩
法漸非其初無怪邊餉不足自今屯田軍士不許擅差妨
其農務違者重注洪熙元年大同總兵鄭亨上屯田子粒
數上曰屯以省漕宜令覈實賞如例
宣德四年科臣戴弁奏山海關至薊州营軍萬人可令屯
田且耕且守上令都督陳景先經理五年尚書黃福請于
濟寕以北衛輝真定以南役軍民十萬人屯儲以充國用上
可行而中格不果六年御史張勖言大同以南平衍地多
為軍官㩀佔上令侍郎柴車出清還所佔與民
景泰三年學士商輅上言口外田地極廣初因功臣佔作
庄田其諸空閒又被鎮守總兵參將都指揮等官㩀為已業
以至軍士無近便田地可耕守邊最要莫過扵此下所司議
行自是總督李秉請令軍餘受牛種屯邊地餘粮給貧軍
賣馬湏億萬庫彂牛種銀一萬兩天順中都督楊能議必
行之巡撫葉盛以為官府不煩督軍士不致陪償最便
成化元年戶部具奏以立法非难守法為難請果李秉之議
正德四年逆瑾擅既止各邊年例又不令商人在邊輸納塩
課邊窮遣御史胡汝礪清丈屯田不令勢家侵佔仍追積
逋完者為能否者罪之比較新舊酷刑及軍官妻子人心
憤怨遂有何錦俠寘鐇声罪逆瑾之事
嘉靖十三年科臣董懷奏屯田不興其弊有四胡馬充斥時不
能耕牛種不給力不能耕丁壮亡徙人無以耕套為鹵有
勢不敢耕𬋩屯者非扣减月粮則照丁賠𥙷宜去四弊而
屯成二十六年山西廵撫揚守謙奏偏頭老營二所餘地
一千九百餘頃堪屯内省京運外嚴防守必久任責成可
行至隆慶三年詔大臣分督屯田竟無寔禆
天啓五年兵科王鳴王議修屯五利東自山海沿邊簡弱
兵三之一人與旱他二十𤱔准粮九月可免汰兵减餉之
苦利一免脚價利二糓賤利三牛馬可料芻梗利四饑寒
不迫人心自奪利五列則例以上
北京錦本等五十四衛併後軍都督府原額屯田六千三
百三十八頃五十一𤱔八分二厘零現額屯田五千五十
二頃八十五𤱔七分四厘零嘉靖中清察粮二萬八十二
石五斗六升二合零新增并勘出還官首地銀二萬一千
七百九十一兩二錢三分零鈔五萬六千九百四十貫
北直隷各衞所原額屯田一萬六十四頃二十五𤱔六分
八厘見額屯田四萬三千六百七十八頃四十六𤱔一分
七厘零粮二十一萬九千七百八十一石五斗七升六合
新增併勘出首地銀四萬四百六十二兩七錢二分二厘
零秋青草二十二萬一千四百五十三束糓草一百八十
七束
南京錦衣等衞四十二衛原額屯田九千三百六十八頃
七十九𤱔三分七厘零見額屯田二萬二千六百九十六
頃六十六𤱔三分五厘粮一十五萬一千五百二十五石
七斗五升四合三勺銀一萬二百六十六兩四錢八分六
厘
南直隷各衞所原額屯田七萬七千四十一頃四𤱔八分
零現額屯田四萬八千八百一十八頃三十六𤱔一分六
厘粮四十二萬七千四百三十七石五斗二升六合銀六
兩三錢七分五厘
浙江都司原額屯田二千二百七十四頃一十九𤱔六分
見額屯田并地山園池蕩兜漊潭塘灘共二千三百九十
頃六十𤱔九分六厘粮六萬八千二百九十六石三斗五
升一合
江西都司原額屯田地五千六百二十三頃四十一𤱔二
分五厘見額屯田地五千四百七十一頃三十八𤱔四分
三厘粮二萬一千五百四十六石四斗二升五合
湖廣都司并留守司行都司原額屯田共一萬一千三百
一十五頃二十五𤱔見額屯田二萬七百四十九頃七十
二𤱔六分一厘粮共三十八萬七千五百四十五石四斗
四升九合
福建都司并行都司原額屯田五千三百八十一頃三十
七𤱔見額屯田八千六百九十三頃二十二𤱔三分一厘
粮一十五萬一千八百四十石九斗一升四合
山東都司原額屯田二千六十頃見額屯田五萬五千五
百九十八頃二十三𤱔四分八厘粮三十三萬三千五百
八十九石四斗九合零
廣東都司原額屯田七十二頃三十二𤱔七分六厘見額
屯田六千三百三十八頃七十九𤱔八分八厘粮一十五
萬一百二十九石四斗七升八合
廣西都司原額屯田五百一十二頃四十𤱔見額屯田四
千六百一十頃三十四𤱔六分粮五萬五千五十四石三
斗四升九合内除民里徵收及荒剗停徵田寔在屯田二
千九百一十三頃三十七𤱔零粮三萬四千六百九十五
石四斗四升一合
四川都司并行都司原額屯田六十五萬九千五百四十
五頃二十六𤱔七分三厘見額四萬八千八百四頃一十
𤱔三分五厘花園倉基一千三百九十八所粮二十九萬
四千三百三十九石四斗九升五合零
山西都司原額屯田一萬二千九百六十三頃八𤱔五分
五厘見額山西鎮屯田地三萬三千七百一十四頃八十
八𤱔七分粮一十萬一千九十八石一斗六升一合租銀
一千二十七兩八錢五厘草一千二百四十束折銀一十
六兩二錢
山西行都司原額屯田一萬一百一十八頃二十𤱔五分
零見額大同鎮田二萬八千五百九十頃三十四𤱔四分
五厘粮一千二萬二千四百三十八石一斗五升二合牛
具地一萬二千九百六十六頃二十九𤱔九分一厘徵銀
八千三百二十二兩五錢一分一厘
萬全都司原額屯田一萬九千六十五頃七十二𤱔六分
見額宣府鎮屯田四萬七千八百九十二頃四十七𤱔零
粮一十九萬八千六十一石六斗八升三合
陕西都司并行都司原額屯田四萬二千四百五十六頃
七十二𤱔三分五厘見額屯田一十六萬八千四百四頃
四𤱔一分零草折粮一千九百七十二石五斗五升九合
抛草粮草折銀一百一十九兩五錢八分零草二百三十
七萬八千五十二束草價銀二百五十八兩五錢九分三
厘零地𤱔粮二千四百六十二石六斗八升一合地𤱔銀
一萬七百七十九兩四錢七分六厘
雲南都司原額屯田一萬八百七十七頃四十三𤱔三分
見額屯田一百一十一萬七千一百五十四𤱔一分八厘
粮三十八萬九千九百九十二石三斗三升三勺
貴州都司原額屯田九千三百三十九頃二十九𤱔三分
見額屯田三十九萬二千一百一十一𤱔六分一厘粮九
萬三千八百一十一石七斗四升三合零
遼東都司原額屯田一萬二千三百八十六頃見額屯田
二萬九千一百五十八頃六十六𤱔一分零粮二十五萬
三千二百一石三升零
罪惟錄列傳卷之十一上
經濟诸臣傳總論
天之生才禀乎隂陽遂有偏至往往工扵此不二於彼而
無乎不可則稱余才間世不一見也夫才何自名負殊識
𥙿遠略奮絶胆展宏量綿摰力五者見謂之才五者言輒
過人謂之全才若夫理真而無疵操凊而無欲氣醇而寡
断皆不足以語此䆒之才克善其用又不外此三者是故
得者其全才炳烈兩间千古誇稱間世不一見也懸&KR1249;于
門生人必禱其能武不武而文附之將相不
一人明崇文未尝立法吾以教
為而驥其立法而教之學之者反受
進退于未嘗教學非其萬全是心文武兼為
全才則更難于是明之文事卓爍可紀其於韜鈐間有借
寵而得行其志負訾議而克展其長挾貪詐而適遂其
用以較能文似宜稍寬一律不得以深求文心者求之則
則在乎用人者權衡之矣守成即令辟知人為難是惟相
臣之有容共与不蔽不然屈縛之束鈐之擾亂之疑忌之
豢養之即䔥曺房杜不免何則明于用人者間世不一見
也開國靖難得效用之世才与福俱潨及後世匪偶然也
自此以下所錄諸臣除終始無過外或全体光昭而末節
不稱當日無恕辭或每事優而一謀或跌大患所由積或
所持者大而以小善刻責之無從白其冤或所勤非要而偶
以偏端曲護之終未彰其悖持理而參以時勢予奪疑信
之故乃可以論人矣
經濟諸臣列傳上
周忱
周忱字恂如江西吉水人永樂二年進士自陳願𥙷預文
淵閣許之以員外郎越府長史宣德五年歷工部右侍郎
廵撫江南是時蘇州廸税七百九十萬常松亦然大率苞
蔭之患首在勢豪軋沒之孔莫甚里胥愧与蘇守况鍾奉
令甲以官鈔平糴𣸪從冨民勸借三郡得嬴米三十萬石
有差令縣分貯之名濟農倉蘇税官田徵額倍民田忱曲
筭創為平米法令(大小戶均耗)蘇税故額二百九十餘萬
石䟽减八十餘(萬石他府以次)亦逓减有差夏秋兩稅圖
里各推富有(者為糧長糧頭)收受遵鉄斛自輸水次不
得𣸪關里胥加(耗以次定支不溢)圭撮次其力産厚薄為押
運地(遠)近劳逸為上中下支撥細民上納視舊减三之一
及既(綱)運節其盈縮亦復可嬴其什之一以為餘米忱令并
入濟農倉三郡歲有餘米一百萬石運給北京武聀月俸
亦歲省餘費六十萬石搃歸濟農運河有失則人支口粮
修築圩岸開濬河湖不責償春耕借貸衡中下事力及田
多寡為差秋成併賦之其或年凶乂再賑焉秋熟不償者
明年不𣸪給是時上供無慮百𢾗咸取足於餘米民無横
科以至葺脩三郡官𪠘學宫賢祠古墓橋梁溝洫歲費不
下萬計江南民爱戴如父母滿九年轉左正統中璫振弄
權忱善調剤之以故欲有所張弛片詞輙奉俞旨詔兼撫
嘉湖則修築捍海塘費鉅萬役五載皆忱度支海不能為
患十四年入朝以工部尚書𣸪還江南廵撫八月英庙北
狩國事愡遽忱致粮𢾗百萬京師并造軍器𢾗百萬鱗次
無愆期景泰初引年不允尋請老召還京致仕卒年七十
有三謚文㐮江南民祠祀之忱才識饒敏不拘䋲墨事苟
利便破格行之嘗為冊記日所行事及隂晴風雨有告报
輙按册詢訊人莫(敢)欺(兼理松塩)塩課虧忱借蘇州餘(米)
給竈民上塩是(為設倉𥙷額塩)民利之以至官布馬頭(規)
為令則不詘公(私三殿重建詔取)牛膠萬餘觔資綵繪會忱(入)
朝請京庫腐牛皮出煎(膠俟歸)市皮還庫工部索用水磨
明盔非遲歲月不可忱令沃錫應之旬日而具
論曰此自其數學精也便敏得之夙世非可學得相傳
洪武十年戶部尚書滕德𢡟疏請均平蘇杭科税不得
抱恨死之日愧生忱為完其所請忱德𢡟後身也果然
與否相傳客遊之至忱所人人得所欲釋子募门所獲過
當嘗自粟千石得旌其門又令子納馬得官士林或少之
嗟果能福被東南諸何足責也片詞得旨是借振以善其
用必与大忤安能克禆而所难景泰之初輒請老
高糓
高糓字世用南直㒷化人永楽十三年進士以翰林庶吉
士歷春坊司直郎正統中充講官修實錄尋入内閣陞工
部右侍郎十四年上北征糓居守景太初進尚書工部兼
翰林學士是年鹵𢾗請出迎上皇侵上谷雲中急廷議類
顧忌不能决中書舍人趙荣獨毅請往糓壮荣觧腰帶贈
之上皇將至京糓言奉迎礼宜厚會有千戶龔遂荣投匿
名書糓所大率宜加礼上皇云云糓䄂入朝傳示群公卿
公卿噤不敢一言上聞之詰匿名書自何所糓曰自臣所
遂荣曰吾喚醒諸公卿今廼獨累糓非遂荣意因自
縳詣闕下(詔)獄上亦不深罪糓二年進少保兼東閣大學
士明年改立太子穀悲憤不敢争加糓太子太傅是時内
閣王文輙与糓相左出榖視南畿灾还朝力救都給事中
林聰聰得不死七年進大學士謹身殿首相陳循及王文
皆以子不得舉訐順天考官刘儼上令糓覆試糓曰貴胄
与寒士争進己不可况從而為之辞止奏斥林廷一人事
遂己𥙿陵𣸪辟内閣諸臣皆流放竄殛上原糓但令致仕
糓既歸田杜門不接賓客成化初䘚贈太保謚文義
論曰悲憤不敢爭病去可也似与迎禮宜厚初指稍殊
林居時人問三朝事輒不荅以此吾獨難千戶遂荣出
耿九疇(子𥙿)
耿九疇字禹範河南盧氏人也永樂中進士章皇時為禮
科給事中有清譽正統初出為兩淮塩運同知艱歸兩淮
塩場𢾗千人走闕乞留進運使奪情還任尋以詿誤逮京
景皇初攝位知非其罪特旨陞刑部右侍郎仍以原官出
理兩淮塩法奉勅移視江北凶荒招𣸪流民七萬餘戶已
又勅錄諸郡大囚九疇益自喜洗冤澤物吾素志多所平
反景泰三年復以侍郎出鎮陜西新例諸鎮守俱改都御
使九疇以副都考察陜西方面明年五月歲星畫見九疇
上言弭灾六事上優詔荅之五年詔市羊角為上元燈料
九疇引宋蘇軾進諫故事曰恐以細行累大德上立命止
之𥙿陵𣸪辟以右都御史掌院事九疇請重臺諫以振綱
紀上嘉納子𥙿字好問景泰五年進士庶吉士授工科給
事中九疇以身為總憲俗職言路不便上改裕翰林檢討
是時曹石用事御史楊瑄出印馬得二人横奪民田状論
劾之二人哭訴上謂閣臣傾已上不得已逮賢有貞下獄
又以九疇寔主使之并逮九疇會天變諸臣乃得釋九疇
坐降江西布政使𥙿以父故謫泗州判官九疇掌院事僅
百日耳尋轉四川𥙿亦改判定州天順三年亨敗上語内
閣李賢九疇去非其罪頗清正可大用遂以禮部尚書召
還改南京刑部尚書明年卒于位上頗為愾息𥙿至成化
改元始名還翰林歷吏部尚書僅踰月出南京為禮部泰
陵嗣位改南京兵部参贊幾務弘治元年召還礼部六年
復尚書吏部代三原加太子太保𥙿為冡宰素持正雖僚
屬不少狗一日有所可否執筆方躊蹰少宰從左右贊一
辭𥙿正色曰天子建天官一人耳少宰歛手退第弟偉為
都事秩當遷𥙿故緩之曰今在吾弟當如是九疇卒謚清
惠𥙿卒贈太保謚文恪𥙿偉幹修髥人望之儼若神明
論曰景泰中以外轉得不聞東宫南内事幸也九疇在
事頗為李文達所可六部而父子歴過半能其官勞堪
稱𥙿遵父教世守清脩不营產業居第儉約䔥然無異
寒素表儀縉紳
楊信民
楊信民名誠以字行江西新昌人也永楽庚子鄕薦宣德
中授行在工科給事中陞廣東𠫭議陛辞受旨許言事信
民至首論按察使郭智去及代智參政黃翰詞連僉事韋
廣廣反誣信民詔并逮廣民争投金帛佐信民行信民一
無所受而翰舟瓦后幾満布衣何寕䓁萬人詣闕䟽信民
公廉乃削籍翰而信民以己巳鹵变𣸪官出守邊白羊口
會廣賊黃䔥養初以罪久繋獄卧榻竹枯年餘葉𣸪生同
繋者詑為祥密使人蔵斧槖饘私艤船待海上䔥養与十
九人破鉗鋏出揮斧行追者莫近遂卞入海為大盗置偽
官招誘愚氓漸至十餘萬執都指揮王凊使諭衆開廣城
門清不屈被害勢張甚寕䓁𣸪上章願淂信民還廣寇自
弭上可其奏以右僉都御史廵撫廣東信民至廣城閉困
𢾗月矣鄕之民避賊者不淂入輙從賊自保信民令大啓
城門與木锲騐出入下令誤為賊者不論于是棄賊為民
者日𢾗千咸趨信民泣拜信民亦慰遣之于時賊對信民
使者願一見楊大人死無恨信民单輿出岸烏紗示之賊
衆羅拜泣下蒲伏聽命献一大鯉剖鯉分送諸司事且定
閱月聞都督董㒷以大軍至䔥飬中变信民遽中毒卒䧟
賊者曰楊公死吾属無生矣賊益猖肆鄕民乃益思信民
天子遣官諭祭錄一子太學許建祠廣中謚恭惠信民公
平不威㒷利除害有若飢渴初葬母時倩夫舁塚石每舁
身代夫𢾗百步或曰何自苦信民曰葬吾母吾不一竭力
乃煩他人
論曰楊恭惠以恩信行不止于才矣問董都督胡以𣸪
來朝廷為賊殺信民賊未嘗殺信民也
于謙
于謙字廷益其先河南人高祖夔為元行中書省參知政
事追封河南郡公䕫子九思仕杭州路摠管遂為錢塘人
大父文明工部主事父彦昭隱不仕七歲僧蘭古春一見
嗟異見異日救時宰相也時有學督持諸生過峻衆噪掎
之泮池已𨳩走去謙獨前持之學督起池怒謙謙曰諸走
矣不罪掎公者罪持公者哉弱冠舉進士宣德初拜監察
御史風骨秀峻音吐鴻鬯在廷咸才謙按江西活誣獄𢾗
百人藩國挾和買為害剔之于權倖不小避扈蹕下樂安
縳高煦歸奉命𢾗其罪稱旨山西河南灾議增設右侍郎
一人出廵撫上手填謙名以兵部兼治二省謙所至問民
病苦百弊咸飾馬政河防民租軍賊一經劈畫遂為定式
齊秦民饑徙入豫者給間田与之牛種次責其税又以大
同遠塞外遥難制請别設御史併上谷治之而又盡奪大
同鎮將之役卒墾私田者為官屯邊用充溢是時居政本
者三楊素重謙朝請夕可以是淂行其志満九載始改左
入朝舉兩䄂賦詩見志太監王振持權勢以謙無私謁属
言官廷效謙怨望且擅舉孫原王貞來自代亡人臣禮下
法司論斬繋三月振怒適觧詭忘之曰豈有故御史名若
于謙者乎赦之左遷大理寺左少卿山西河南吏民伏關
上書借留謙者千𢾗乃以少卿𣸪撫二鎮入為兵部右侍
郎正統己已虜也先躪諸鎮天子親征謙與其尚書鄺埜
合䟽留萬乘豈争利塞上不聽埜乃從治兵而留謙理部
事土木蒙塵京師大震太后命郕王攝政王御左順門時
王振雖已死鹵中外恨切骨九卿臺諫方廷劾振未已立
捽振党錦衣指揮馬順及王毛二監殿廷洶洶失威儀諸
大臣怦相頋不知所為王欲退謙前持王啓王下令順与
二豎死未足尚請皇太后旨族振謝天下衆始帖儀粛王
乃入謙從容出掖門吏部尚書王直執謙手曰頃倉卒不
以公如是百王直何能為是時鄺埜卒軍進謙代之郕王
既即真上言扈駕文武大臣有預軍事進止失機即死宜
不予䘏且言鹵淂志必挾大駕長驅速請蒐秉繕械九門
要害都督孫鏜䘙穎雷通張軏䓁分守之徙郭外之民入
郭使敵清野通州倉聽官軍自運給一歲俸去草厰亦稱
力耴之力不及焚之母以委鹵𣸪請脱石亨于繋赦楊洪
与安遠侯柳漙並為大帥而身摠其机宜進止上皆從之
鹵報益急侍講徐珵者好語天象力請南遷謙大言京師
天下根本宗庙社稷山陵所在釋不守去安之失此萬世
不復矣上信謙䔍曰惟兵部謙十月也先挾上皇蹴紫荆
鋒銳直窺京師九门戒甚謙擐甲統大营嚴陣以待鹵怯
我整不遽犯以𢾗騎嘗我遥曰駕在速以金幣來謙使人
報曰頼宗庙社稷之靈國有君矣鹵計沮謙乃設伏空舍
亦𢾗騎誘鹵鹵遽薄伏發敗之孫鏜毛福夀𣸪敗之西直
門賊逸通州苦清野奉上皇宵遁詔褒謙功加少保再辭
固不許大同參將許貴奏請欵鹵名安上皇意盖其怯謙
請首誅貴勸戰于是諸邊鎮咸厲秣不敢怠謙令咸宿重
兵使都指揮陳旺䓁分將以右都督楊俊統之鹵初挾重
相恫喝至是逡廵塞外無所用空名乃真欲歸我太上作
好矣已報關子口鴈門䓁處烽火連属朝議發兵謙曰此
張疑脅我無慮止令各堅壁若將為大舉者鹵果不至楊
洪既自獨石入衞所留老弱凡八城欲委鹵謙謂此宣府
垣屏不可棄𣸪守八城貴州苗叛久未戢侍郎何文渊請
專設都司壓重兵謙不可曰不兼設二司是彛之也彛之
何以通滇僰道當是時浙閩有鄧茂七葉宗留廣有黃蕭
飬及獞&KR0889;三椘之貴竹苗獠處處蜂起軍務旁午变起呼
吸謙口畫指授一日而平章者百端入則面陳出則手䟽
片紙行萬里外電耀霆擊靡不惴惴惟東西太上南蹕上
奉之南城廢故皇太子為沂王立懷獻為皇太子謙不争
加謙太子太傅再辞其文婉約示諷上弗許時石亨意結
謙乃推謙功請錄其子謙辞再三有云縱臣欲為子求官
自當乞恩君父何必假手石亨亨慚且恨謙上𣸪賜謙闕
西甲第謙辞匈奴末滅何以家為𣸪不許乃置上前後所
賜壐書袍鎧冠带弓劎之属于堂而加封識歲時一謹視
而已謙多寓直房便朝謁一日病痰甚湏竹&KR0377;上為親幸
萬歲山伐竹以賜京营之額雖有五軍神机三千諸营盡
非舊制謙議選精銳十五萬分十营营以一都督領之五
千人為一小营营以一都指揮領之餘兵散歸五軍䓁营
以偹次調進止賞罰一由謙亨貪縦謙每事裁之洪子俊
㘴不法論削亨從子彪以驍勇著謙出之為大同游擊將
軍以是益恨謙切骨而權監曹吉祥劉永誠者与謙共兵
事亦啣謙上不豫太后傳諭晏駕後事謙不預復辟儲二
議石亨与吉祥等遂發南城錮迎太上𣸪辟甫御殿執謙
与大學士王文下獄稱謙文与太監舒良王誠張永等謀
迎㐮王為嗣坐以謀反律廷鞫無寔文不勝憤争之謙笑
曰亨等意死我爾辯何益讞上上猶豫于謙寔有功社禝
亨黨進曰不僇謙等此舉為無名遂棄謙市籍其家自上
賜外無長物先是謙尝獨坐忽聞驟雨聲視屏障皆血異
之至是伏鑚隂霾翳天行路歎息吉祥麾下有達官指揮
朵再者私以一觴酹謙地而慟吉祥恚朴之明日復酧地
慟如故相傳杭之西湖曾涸亀底孫原貞語人哲人萎乎
吾虞子公矣是年七月彗見西方哲人之萎已有其兆自
是有貞以内閣首輔與亨吉祥争權坐下獄流金齒又三
年亨下獄瘐死籍其家彪棄市又二年吉祥與其從子昭
武伯欽反族誅謙有子冕自府軍前衛千戶赦歸憲宗初
上䟽白冤狀上憐而復其官賜祭孝宗初加贈特進光禄
大夫柱國太傅謚粛愍賜特祠于其墓所曰旌功冕改文
資累遷至應天府尹謙為文肆筆立就詩亦爽儁獨其于
奏䟽條列尤明切嘗口授兩吏傳寫指腕為痛萬曆中改
謚忠粛臺臣黃鳳翔甫入臺夢一偉男子投以空山孤䰟
之句心悪之𧺫適見改謚之請曰此公生氣猶存也冕無
嗣陳敏政受徽于氏賄稱久中係冕從子淂蔭杭州副千
戶世襲
論曰忠粛故與上皇失國之罪卒免要挾吾兵名不挫
還蹕實以此頋景皇無意迎𣸪安置南宫更昜太子則
謙以前議自厄此中有不得已者矣㐮王之舉實無是
事然故太子復立廷臣寕無過慮則不止謙一人之隠
也至不殺無名數語實錄謂徐有貞言之攷李賢日錄
云亨軰害謙藉此除之而武功傳出程敏政手敏政以
父信夙郗有貞遂溢出此余以己已一案可與壬午同
觀凖以社稷為重之義功可𥙷過而謙之再造更光于
靖難萬世有口也若夫家乘所云復辟有草而不及上
則阿其祖而實失情嗟乎社稷安謙生死可勿論矣按
敏政以偽姓子後謙猶之姚少師之後継也謙鄉人稱
敏政無子其妻偽娠抱他人子為敏政子敏政寔不知
之以偽與人已瀀受偽似相報然却兩僞實有不同謙
功在後世血食千載西湖祠下卜夢者每有奇騐寄灵
于後世活在人心敏政即有子與無子同况餙無子為
有子者㦲或云迎㐮之說亦有其故凡親王非金符不
可召粛愍方被誣印綬尚寳諸内官檢各府金符在獨
少㐮符遂此疑不觧久之有一退任老監云初宣廟大
漸太后曾以國有長君福社稷之論責取㐮符入宮嗣
三楊奏止記此符猶在太后宫暖閣按之果得此符而
王于已早伏法遂無有追白之者
李賢
李賢字原德河南鄧州人宣德壬子鄉試第一明年成進
士即奉命察山西蝗笑便道謁薛瑄家居語相淂英宗嗣
統賢言今京師韃官不下萬餘即以俸言之内指揮使五
十五石而寔支一石韃官支十七石五斗是韃官一員當
京官十七員半矣乞勅兵部設法漸次出之于外不唯省
國家無益之费萬萬抑可消未萌之患後己已之变畿内
韃官群起煽乱應鹵論者服其先見云授吏部驗封主事
歷轉文選十四年鹵寇大同上親征賢代吏部侍郎扈從
駕蒙塵賢瀕死還景泰二年詔議禦鹵長策賢請用戰車
火鎗行可以驅敵止可以衛民陛兵部右侍郎歷吏部英
宗復辟以人望召賢兼翰林院學士入内閣典幾務未几
進吏部尚書兼官如故會左右欲以汪后殉景帝賢言景
泰初汪后义不淂志即二女幼可憫臣愚以為宜厚遇之
上無然時太監曹吉祥忠國公石亨以奪門功驕恣上漸
不堪往往微語有貞及賢會亨率兵西征御史楊瑄劾吉
祥与亨縱家人奪民田上嘉瑄敢言命吏部識其名亨與
吉祥疑賢等所使伏地流涕上惑之諭言官劾賢有貞下
詔獄其日風雷大作損折殿宇公署瓦木上悟釋之謫外
賢淂福建布政司參政將行上語吏部尚書王翺賢似不
宜與有貞同罸翶因力言賢淳謹可用會承天門灾詔𣸪
賢尚書上思建庶人幽禁且六十年矣語賢赦之賢曰陛
下此念太祖在天之靈實&KR0916;之矣遂遣中官衞送庶人居
鳳陽出入自便御史劉濬劾安遠矦柳漙敗衂上意左漙
且縶濬賢曰耳目之任聀所當言唯明主用其是而舍其
非石亨等遂乘间讒賢以為阿暱左班上不為動濬淂薄
責而漙還自陜西上曰漙為主將畏縮致敗不罪何以警
衆竟不漙獄上尝於便殿屏人語賢亨吉祥專預即柰何
賢曰人主之權不可下移願陛下每事睿断公以處之會
石亨從子定遠矦彪坐驕恣召還𣸪謀搃兵大同奸露并
逮亨置法上因问䝨迎𣸪事賢曰當時亦有要臣者臣不
敢從上怪之賢曰天位陛下所固有監國不起群臣表請
𣸪位名正言順何至以奪為功且奪之一字非所以示後
世萬一郕王先覺亨等不足惜不審陛下何以自安然天
下人心所以歸誠陛下者以正統十𢾗年间諸减省与民
休息耳今為此軰敗過半矣上竦然大悟詔凢以迎駕奪
門冐功陛者四千人悉裭聀中外粛然時江南北大水加
以師旅賢請罷天下所取花木板枋之類暫免采柴追馬
清匠刷卷諸事而采柴一歲省銀三十餘萬两吉祥從子
昭武伯欽殺人俱罪謀不軌欲幽上南宫而立皇太子是
日西師行乘機觸門為乱擊賢傷首及耳且刧賢湏為䟽
觧之事定賢手奏曰逆賊就擒此非小变宜詔天下一切
不急之務悉皆停罷末云言路閉塞遂至此極宜懲前過
上悉報可時西師未觧又請母輕出大兵但湏令都御史
王竑与兵部侍郎白圭分道出禦鹵果引去因言兵出在
外可暫而不可久暫則為壯久則為老宜趁河開班師使
民淂屯種為便上從之尋錦衣衛指揮門達搃𬋩校緝事
兼鎮撫問刑權傾中外悪賢及指揮袁彬謀欲排去之淂
楊倭&KR0238;塤者(一名瑄)大言三法司午門此逹教我中賢彬淂
從輕賢免事在袁彬傳八年正月上不豫召賢諭曰今庶
事頗寧而大者反搖奈何賢頓首伏地曰此國本也然則
必傳位太子乎賢輒頓首曰宗社幸甚上起立召太子至
賢扶太子曰謝謝太子謝上抱上足泣上亦泣讒言竟不
淂行太子卽位進少保華盖殿大學士會灾異屡見大風
扳郊壇樹木飄瓦賢䟽上無狎左右聽其冐誘吴后廢飛
語欲害賢上遣䘙士出入呵護賢有司請造鹵簿已淂旨
矣賢亟入言先朝所造車駕尚有貯内庫未御者上即日
寝其旨會奪門功冐陞者復囂不止賢奏曰自石亨&KR1200;此
舉之浚人以淂冨貴之昜貪利者惟幸有事宜早治之且
請復故少保子謙等官賜祭葬以雪幽狂上是賢言命兵
部尚書按奪門倖陞者自太平侯張瑾興濟伯楊琮以下
俱奪爵丙戍外艱特詔起復令太監林興輔行&KR1328;家㐮事
即日促賢上道修撰羅倫久為賢所知䟽賢奪情非是謫
泉州市泊提舉是年賢感疾十二月䘚於賜第享年五十
有九贈太師謚文逹賢性莊嚴淂大臣体嘗有會试被黜
者訴考官有弊上以章示賢賢曰考官寔公如臣弟譲亦
不在列上意遂鮮其薦用耿九疇軒輗年冨王竤李秉程
信姚䕫崔恭白圭許貴顔彪馮宗諸文武大吏皆淂人礿
三楊用事行三品以上保舉之法賢始令史部方面官有
缺推舉二人請旨蕳用遂以為例
論曰處羣小黨箝之時得行其志古大臣格君心之非
賢是矣夫便坐屏人時何不直以誅減佞倖快進苦口
而但曰每事&KR0790;断公以處之知過激事必不終識得宣
尼女楽之饋不尚廷諍則所慮誠遠且大哉至于斥冐
功定國本安汪后䘏于謙數事關國是最大雖然風雷
不作倭&KR0238;無言帝悔亦遅矣後世良臣較難于唐虞之
日衆正之与孤忠豈止尋丈也欤按䨇溪日記謂文達
為石亨代莫薦吳与弼寔比亨而尚書項文矅坐黨謙故
縱成其西市謙也或曰賢亦預之賢手著日錄有云有
貞素行持公者少予持公助之遂改前轍知賢諸有權用矣矢
獨日錄所載景皇不孝于親不敬其兄不睦其配
流扵荒滛數語不用微詞夫帝即降郕王賢故君也侍
郎礼部恩不為薄豈將以直訐阿𣸪辟乎此則不可以
權例
李秉
李秉字執中山東曺州人也正統元年進士為鹽察御史
才識宏博一矩于正景泰二年以右僉都御史參贊宣府
軍務改提督時有小鹵牧邊廷議欲擊之秉言不宜倖功
賞而啓邊釁條邊務十四事上皆久行瓦刺入貢詔進貢
使馬駝牛羊四萬存養宣府給草料秉以額草料不足給
宣府遑及鹵使且云永楽宣德間鹵進馬不堪仍牧放鹵
草地以防奸也事宜止鹵歸我剽掠男婦昜米朝議大口
一石小口半之鹵不從秉曰是重物而輕人也各以一石
與之汰宣府僧尼以配無妻軍士諸軍校不才更置之免
朘削以是邊民稍体息鹵亦徙帪避去久之劾搃兵紀廣
反為所訐召還移撫大同𣸪生累去再以右副都御史出
廵宣府掩土木鷂見嶺及大同紫荆諸遺骼凡十餘萬病
乞代不許成化三年建酋董山叛寇遼東上以武靖伯趙
輔為總兵官秉以左都為提督討降山逮至廣寕誅之加
太子少保入代翺為吏部尚書与崔恭尹旻二少宰或相
左人頗怨望四年京察罷戶部尚書馬昂而是年朝覲見
黜者多大臣婣黨以是大臣多忌秉御史戴用䟽請方面
官𣸪如正統間例聽在京三品以上人臣薦舉語侵秉上
從之于是給事中䔥彦莊劾秉罪十有三下廷議上乃落
秉太子少保以尚書致仕言官屡荐大臣忌其方鯁竟不
起卒謚㐮敏
論曰秉不多邊略獨汰尼僧妻軍士二十年後可以繁
邊丁而省客募十三罪之䟽彦莊姻家大理卿王概所
手授也概欲代秉稱秉暗結年深御史詔彦莊指寔曰
奏強以判璧吳違馮徽對盖以璧等嘗言推舉官當
悉歸吏部故又彦莊所劾罷丘陵孫遇李齡皆誣廷勘
彦莊坐妄訐謫縣丞永寧署縣竣刻為怨家所殺聞者
快之陵蘭陵人遇福山人歴仕盛至布政使有治行齡朝
陽人為督學称公
崔恭
崔恭字克譲北直廣&KR0685;人也正統元年進士以戶部主事
歷知莱州萊號難治恭廉有為屡辦冤獄治旱蝗彂倉力
賑民頼以甦府庫故歲入漕海布數萬輙浥爛守者率破
家恭請並出為軍餉不踰年布盡歸守庫者八百家鹵犯
京師部兵動王在冶六載萊人歌之為樹碑故郡守楊震
祠中景泰中歷湖廣右布政使威惠大行苗民侵武岡訓
民兵勦賊賊聽撫會流民廹相殺恭曰勿急急生變下令
(流)民願附籍者聽否且俟秋成遣歸衆遂定調左沍西囊
中惟律圖書衣數襲省有廣濟庫者庫官吏乾没五十
月以母喪去位九年𧺫南吏部尚書參贊守偹機務十五
年卒贈太子少保謚莊敏
論曰崔莊敏其不務為赫赫之名乃寔以長厚行其嚴
毅故往往使人懷化所最難出誣軍試奪衿可用勅
委而必引為己事不嫌致清軍督學兩御史亦不以
為嫌則其素足重也
王竑
王竑字公度湖廣江憂人附籍河(南)正統四年進士豪儁
尚奇氣初授戶科給事中英宗北狩(邸)王監國㘴午門百
官方追劾王振讀彈文未𧺫錦衣衛指揮馬順從旁叱言
官去竑𧺫椊順角曰此正振黨宜急誅百官立批殺順又
索毛王二長随並擊死血漬丹陛内臣會滌血儀長史曰
且勿滌使若曺見之寒心於是召籍甚公卿間其冬鹵也
先擁上皇犯都城竑監北城軍鹵去陞僉都御史出守居
庸關軍政一新尋病召還景泰二年緫漕淮上明年兼廵
撫江北諸郡清理塩法劾廵河御史王珉貪滛㘴戍開平
墨吏聞之遁去會歲災竑䟽自劾略曰比年灾隂盛陽
微殆食禄者君子少而小人多然小人不自為小人必其
欺詐若誠敬便侫若忠鯁即書所謂静言庸違者是也伏
望皇上日親講臣俾陳修德之要以凊出治之源仍乞罷
不許是時徐淮而北齊魯河洛流徙者衆力賑不足至欲
借米廣運倉主者不可竑曰民窮至此公㘴不貸民不愛
命勢必為盗倘有意外請先殺公以&KR1180;衆怒吾方蒂藳朝
廷主者懾不敢逆竑大發倉儲仍勸(諸)有力各捐貲恊濟
凡撫還𣸪業安輯流集病予醫療(死)給棺殯者巨萬計上
聞之稱好都御史五年陞左副都仍治淮安英宗𣸪辟追
責諸殺振黨者謫竑浙江参政尋除名編管江夏居半載
放歸河州天順五年孛來寇河西以舊官起同兵部侍郎
白圭出視師鹵去還涖淮上徐揚老稚迎舟羅拜歡動如
雷會旱灾漕涸一禱而雨茂陵即位召為兵部尚書竑剛
勇練子邊政而徇法多忤三閱月請老去歸二十載乃卒
正德中謚莊毅竑与李秉皆一時名臣頋二人家居竑抗
志寡交秉出入里閭慱奕謔笑無間㢬聞之曰執中八座
大臣胡不自爱秉亦非竑所謂大臣者豈立異鄕曲矯激
為哉
論曰裂振黨殿廷雖義激由中頋非所以恭監國也幸
忠肃善全戢衆志否則亂儀自竑始矣以衆怒慴守蔵
得賑亦以氣行幸上方倚任乃可使在追責殺扼之日
定當以擅制歸之使非孛來之寇寧不編管江夏老乎
與執中互觀清与和得其正曰無私
韓雍
韓雍字永熙南直長洲人也父以閭右徙實北京宛平以
是雍從順天起家登正統七年進士授御史年二十錄囚
碭山先是教諭丘純嘗笞膳夫磨兒毒磨兒父匿磨兒覓
屍江中哭以為磨兒訟殺其子純不勝刑自誣服獄具雍
至疑之卒迹淂磨兒純白出而坐磨兒父廵按江西振刷
精彩措置必經久廬陵盗大起從廵撫楊寕謀設伏搗平
之寕每与雍語輙自失曰百寕不足以當公一歷滿吏民
乞留于寕奏請再廵詔從之景泰中少保陳循言於上以
副使陞右僉都御史廵撫江西代寕雍精于吏治凡立一
法後人遂據為例他廵撫不能改英宗𣸪辟罪讁循雍坐
循薦調山西副使尋罷歸踰年召拜大理寺右少鄕仍右
僉都御史時石亨誅法司亟治亨黨錦衣䘙指揮使劉敬
曾邀亨午具連坐雍曰一飯而擬奸黨亨盛時大臣中固
有朝夕侯門下殷宴會且柰何敬獲免出廵撫大同雍有
智略時出己意經畫防守戎政大修鹵不近塞晉兵部右
侍郎𥙿陵即世雍坐侍讀學士錢漙累左遷浙江右參政
雍不省務日選勝從賓客曲宴西湖已而兩廣蠻寇起詔
以都督趙輔為征彛將軍𣸪召雍以右僉都御史督理軍
務是時大藤峽絶險賊盤結久峽中藤大如斗延亘兩崖
諸蛮蟻渡苦徒杠然峽外人望之懾不能舉步先是景泰
中徭酋侯大狗倡乱諸郡山徭四起應之堕城殺吏兩廣
無完郡於是兵部尚書王竑言上曰廣事譬驕子愈惜愈
啼非流血撻之其狂不止必以屬雍雍既拜命都督輔議
請分兩軍入一由大庾一由湖廣随在撲滅雍曰不然兵
法有云萃于中堅先其難之謂也大藤峽為粤腹心之疾
釋此不圖分兵勢弱祗以動賊賊必漫流其流愈多州縣
益敝所謂救人而噓之也莫若併力西向擣其腹心輔夙
知雍才請軍事一聽雍詔三司以下不用命者從便宜大
軍次進廣西先遣偏師三萬人首平陽峒執其渠魁磔之
指揮李瑛䓁四人失機斬轅門士慄師至桂林雍曰修仁
荔浦峽大藤外倚也以土兵十六萬人五路並進窮追至
力山諸賊大敗生擒一千二百餘人斬首七千三百餘級
乘勝至潯州諸將皆以峽險密菁重嵓人不旋踵三時瘴
癘不可久居莫若環師困之雍曰不然兵貴拙速峽輪囷
六百里間縱吾甲兵有餘豈能斷賊出入与其老師挫銳
不如肆力攻堅道有儒生偕里老𢾗十人頂香伏謁卑辭
願為前驅雍顧左右縳之左右驚不敢前已而𬒮中出刃
銛廼知賊間也悉断頸刳腸胃分掛菁棘中賊大驚沮曰
韓公天威也是時總兵歐信䓁將六萬八千人自象州武
宣五邑入攻其北都指揮白全䓁將九萬二千人自桂林
平南八道入攻其南參將孫振䓁率兵廵守左江截其歸
路都指揮夏正伏兵林峒以扼其東奔而雍與趙輔䓁開
府高振嶺以督諸軍連破石門道袍屋厦紫荆竹踏良胸
古营牛腸大岵䓁寨賊乃遁入桂州横石寺塘九層楼𣸪
窮躡之禽侯大狗前後凡斬鹵四萬一千有奇束刈諸藤
因改名為断藤峽置藤縣千戶所控賊出入刻石紀功捷
上軍中拜左副都御史官一子錦衣鎮撫外艱去踰年賊
復張上用僉事陶魯議設兩廣總督起雍右都填之兼理
廵撫開府梧州便宜專制于是群蠻震攝咸以父呼雍雍
威嚴擬王公三司長吏長跪白事軍門設銅鼓𢾗十儀節
詳密賓佐極(一)時之選内臣黃沁忌雍不淂肆嗾人上書
誣雍上遣使即訊雍乞歸年五十七卒謚㐮毅雍起經
術習文法直已行治不避權勢善擿伏而操心平𢾗為人
覆免疑獄人服其淂情用兵兩廣約將士有能生致被擄
男女一人者准叙一功以是軍無妄殺費民財力頗鉅而
民不怨之性頋好内英廟嘗曰吾知雍不爱錢但湏多淂
美侍寝耳嘗家居或以宋世忠像遺之曰此為公先人雍
焚香再拜返之曰雍自側微豈敢妄祖蘄王其人慙而退
御史時有密詔詔中官而都御史誤啓其封雍為都御史
計請宴中官觧之耴詔偽為封識誡使者酒半来投佯不
知而啓之讀𢾗語曰錯矣即以還中官
論曰相傳雍廵江西時方鞠死囚憐其罪状重叠忽得
一聮而未属對沉吟座上一囚曰囚冐死敢對雍曰對
果善貸若律(雍句水面凍冰冰積雪雪上加霜囚句空中騰霧霧成雲雲開見日)囚伏應
雍為撫掌与减等其意當不以刻深為工者欤逸史氏
曰雍少時多奇詭神跡至今鄉里能誦道之劉鳳云雍
道出五嶺父老不敢名呼戶尸祝之其初開府有一郡
守夜治具一軍門飲雍酒具中有盒盒中貯一妓人不知也
出妓奉酒雍不拒復盒以出固知帝不爱錢之谕有身
来
程信
程信字彦實南直休寕人也正統七年進士授吏科給事
中土木之變鹵擁上皇犯都城信監軍西城閉都督孫鏜
門外露敕責鏜厲鹵不敢近景泰元年使蜀還廷議奉迎
上皇有龔千戶者投匿書高糓家極言禮宜從厚語漸聞
莫敢發信倡同列會䟽入明年上中興因本十事請篤南
宫友敬不報出為山東参政督餉遼東遼撫寇深降什一
斛鈎考監糧官吏盗石以上者死信曰彼真盗死何䘏故
為加額以死(死)非法立碎之天順元年陞太僕寺鄕三營
大將請馬隷兵部信言高皇帝諭馬𢾗太僕不令人知歸
兵部非制乃已以左僉都御史廵撫遼東
論奏
都指揮夏霖不法四十事霖曹欽婣婭也廵撫深素附欽
反為霖劾信信不引咎徵下詔獄調南京太僕少卿成化
中貴州山都掌蠻㩀大&KR0309;破合江上九縣以叛信以兵部
尚書督軍便宜從事与㐮城伯李瑾發川廣雲貴番漢兵
討之信分三道入而身督金鵝池期會大灞破其二十餘
寨斬首五千級俘賊二千有奇賊𣸪走入天井水磨二洞
洞竅幽暗不可入窒洞圍守月餘賊死几盡時有九姓土
獠故附都掌蛮為亂還師殱之蛮地悉平請移瀘州渡航
鋪控諸蠻分山都掌故地隷永寕芒部更大&KR0309;為太平川
立長官司以轄諸熟夷論功兼大理寺卿四年星變言官
胡深䓁論劾閣臣商輅尚書姚夔馬昂并及信謂西征首
鹵功多受嘱權豪子弟信四䟽請老不允詔求直言信言
兵事其大者延綏兩廣歲遭殺掠邊以捷聞朝以捷賀上
下相蒙戎彛益肆四方流民盡聚荆㐮不早區畫變生中
土天子六師馭輕居重京营士馬疲耗器甲頓朽非大更
張緩急可憂時朝議欲搜套鹵興師十萬信持不可總兵
楊信請以三萬人廵邊信曰三萬人搜套則少廵邊則多
關陜連歲受兵今勝負未見而先自困豈謀國之道亡何
改南都参贊機務信曰参贊謹非常有司事非所預八年
彗出軒轅与六卿合議上興利除害三十事致仕卒贈太
子少保謚㐮敏以功淂世錦衣百戶信征都掌時功成不
官一人曰刑賞天子大柄輙自專非分有奇祸子敏政字
克勤以神童荐于朝召試館閣命讀書翰林院成化二年
進士第二人及第授編修弘治中以少詹事兼侍講斈士被
劾致仕去尋陞礼部右侍郎十二年同李東陽主考會試
未揭榜給事中華㫤露章劾奏敏政先洩會試題發舉子
唐寅徐經夤緣状逮治午門敏政竟奪職逾年憤&KR0629;䘚敏
政為人秀眉長髯風神清荗於書無所不讀著述尚本實
議論傅經義参法理少詹時請正文廟祀典嘉靖時皆舉
行所輯有道一編謂朱子早年誤疑象山而晚年始悔悟
乃与象山合
論曰㐮敏治邊大創而重彂又制以預後世或從臨機
測算謂為知兵不知知兵二字以安國圖遠為大級捷
猶後也㐮敏無慚矣而學本予親親本于不私親其親
項忠
項忠字藎臣浙江嘉興人也正統七年進士以員外郎從
英宗北狩間道歸七晝夜達宣府足䧟蒺藜百不知也景
泰中𣸪為郎歷陜西按察使歲饑發賑後報内艱陜民赴
闕乞留奪情還任明年徵為大理卿改副都御史廵撫陕
西奏䟽龍首鄭白二渠利民民祠祝之成化元年鹵入延
綏忠連擊敗之召還署院事四年固原土達滿四名俊劫
其從子都指揮璹叛㩀石城旬日衆且二萬詔忠為總督
與廵撫都御史馬文升恊勦之賊故無降意姑云願面受
約束忠曰不往示之怯也单騎從二率走入賊巢賊驚羅
拜忠窺其欵非寔出以師逼之賊從高下殺伏羌伯毛忠
官軍反楚忠即陳斬退縮十戶一人陳定會有星孛入斗
占者以木在秦州不祥忠曰兵法禁祥去疑昔李晟討朱
泚荧惑守歲卒以成功毋惑于是環圍堅壁不索戰持百
日忠单騎廵賊壘諭祸福賊不應食匱决出劫营凡二十
餘戰殺傷相當忠計誘賊心腹楊虎狸來降觧金鈎束賜
虎狸使内應虎狸潜去卒誘滿四出戰入算即陳鹵之急
擊石城下斬首千六百俘二千餘人留軍戍之還朝進右
都御史六年大旱荆㐮賊李胡子劉千斤倡流民爲亂忠
𣸪出爲總督討平之斬首二千餘人招𣸪流民還業者百
五十萬人編戍萬二百有奇俘首悪百人獻于朝陳便宜
十事上詔嘉奬進左都八年星孛天田或言忠濫殺干天
和忠再䟽自白乞骸骨降旨慰留旋又討平野王剛小王
洪䓁賊召還院十年為部尚書轉兵部大璫汪直坐西厰
肆羅織且𧺫大獄閣臣論奏未允忠倡九卿継其後有旨
罷直厰事直伺間免冠泣訴上前謂内臣黃賜陳祖生中
傷上惑逐二内臣南京而用直党御史戴縉言還直厰事
直于是并誣忠下廷訊先是千戶吳綬嘗從忠椘軍撓法
忠逐去遂走直近用事懷恨益搆忠欲置忠死忠廷辯落
職去初忠論奏直時令武選姚璧持䟽詣冢宰尹旻請旻
列䟽首旻密報直自觧及忠去調璧思明府同知久之諸
奸次苐敗上乃𣸪忠兵部尚書致仕家居二十六年卒忠
明果倜儻暁暢軍務直言正色不屑詭随贈太子太保謚
襄毅子綬孫錫皆舉進士綬為江西參政錫南光禄卿錫
兄鏞以忠功世蘇州衛指揮錫子治元嘉靖丙辰進士
論曰石城之後所為嵎乕而与之摶忠既知求欵非誠
輒輕往倖生耳否則忠一身小而國威大䙝各邊不足
示嚴係非細也倡九鄕而卒為所敗亦猶之摶嵎虎云
時尹旻為吏部尚書既密祖而都御史王越竟向内閣
二劉頌直至公且曰如黃賜專權纳賄匪直誰能去之忠
徒恃首輔輅創诸卿猶未為能淂勝勢也御史縉一口
而諸苦口敗矣獨奇萬安与汪韋石同吠豈妖賊李子
龍之内乱西厰所由設安急欲遠昭德遂願從文毅
後乎是故㐮毅之所處仍孤按被誣一節直既切齒忠
遂指東厰緝淂都指揮劉江因指揮黃賓賄嘱其兄監
賜驟獵江西都司謂與文選姚壁及忠有連而臺省馮
貫郭鏜䓁阿直交章忠坐削連其子
岳正
岳正字季方號蒙泉北直漷縣人長身美鬚髯負氣岸屹
屹不能下舉京闈鄉試卒國子業李忠文時勉時為祭酒
正与商文毅輅彭文憲時王端毅恕皆蒙特賞正統戊辰
會試同考誤正落卷侍講任寕異之擢苐一授翰林院編
修天順中歷官修撰以吏部尚書王翺薦召見文華殿慰
問曲至且曰朕入汝内閣好為朕办事許彬老矣不足恃
也正頓首受命上矜喜輙語石亨張軏等今日朕自擇一
閣老甚佳亨軏俱不便正陽賀曰誠佳上又曰如正湏与
吏部左侍郎兼翰林院學士亨軏遂曰陛下既淂人俟果
称聀如何上默然錦衣衞邏一妖言僧坐以謀反獄具太
監牛玉援近例諸官邏者正謂事縦淂實不過合妖言律
邏者例給賞朝議韙之時亨与太監曺吉祥怙寵檀权有
投匿名書指斤時政者亨等勸上自懸賞募告者官三品
以下正与同官吕原進曰為政有體捕盗賊責兵部姦宄
責法司豈有天子親榜購募之理欲淂其人湏故緩之且
勿䆒便上語亨正言是也亨從子彪鎮大同遣使献捷盛
称斬首無算皆梟示林木不能悉致正取地圖指示之曰
某地至某地四面皆沙漠即安淂林木其人不能對因乘
间為上言曹石势盛宜早節制上曰汝可以朕意告之正
徑造亨称上旨諷令歛戢二人怨正益刻時徐有貞方得
君上問正材否有貞曰正性剛𥚹又過臣恐不能共事正
進對盡言尝唾涕濺御衣不自覺上罷朝語侍臣曰正鬍
齷齪指畫儘悸人會承天門灾下詔罪已属正視草正為
痛𢾗弊政遂有飛語指為謗訕内批降廣東欽州同知道
漷以母老留閱月尚書陳汝言承亨吉祥指邏私事中之
逮繋詔獄謫戍粛州鎮彛所夜宿傳舍杻急氣奔欲死涿
人楊行四者醉衛士以酒重賄之淂寬械乃生即戍所忽
傳有密諭岳正宜生不宜死時鎮廵而下雅重正素以故
皆致客礼不大困上亦時憶及輙曰岳正倒好只是大膽
已而曺石敗上謂李䝨曰向者岳正國嘗勸朕湏早節制
不意其至是賢因以正有老母請釋之許為民茂陵即位
有御史揚瑄者初亦以劾亨謫戍廣東臺諫請𣸪官二人
以勵忠直詔正仍原聀吏部擬調南京有旨勿調留充經
筵講官纂脩先朝寔錄會廷薦兵部侍郎与都給事中張
寕名並上時寕負才氣被讒淂旨皆𥙷外正出知興化府
開濬便民多善政而塞白珵港功最鉅𣸪購糓活飢民倉
出羡餘以𥙷料價民輸料京庫類多侵尅正親為會計卒
省平費然素窃飽子官者咸弗淂騰謗書入覲引疾去卒
年五十有五正于書無所不讀以為天下事無不可為重
自負俯視一世詩文高簡峻拔追古作者書法精邃大書
尤偉戲畫蔔萄遂称絶品有類傳稿十卷行世尝自題其
炤而冠以帝語曰岳正倒好只是大胆如或赦汝再敢不
敢鄉人為祠祀之
論曰無私故膽大無私而料事明故膽大指盡曺石方
張之日齷齪誠悸人哉上曰汝以朕意告之是自好面
而徒仗此悸人者頋心寔原之宜生不宜死之諭所自
來也英廟信正過茂陵時多矣按正墓志稱尚書王翺
所薦非也正父指揮使与内監牛玉善玩帝自擇之语薦
必自王匿名書假給事中李秉彛出名有云曺吉祥之權
不减王振而曺欽之悪不减山林獨石亨不與或曰李文
達内不許岳
朱英
朱英字時傑郴陽人通昜詩書三經正統十年与族
兄克寬同舉進士歷監察御史兵部尚書鄺野深器之十
四年處州銀冶賊葉宗留反會閩冠亦發詔遣英与中官
扼其要使兩寇不淂合時大軍尚駐金華英促詣處計生
致葉黨周明松䓁𢾗人而諭降脅從者甚衆賊平詔還京
与給諫林聰劾景皇帝外戚家汪金及中官善增二人景
皇帝且昜儲下廷議英獨与聰咸不可尚書胡濙曰事定
矣帝召江淵三赴便殿英前語淵曰上皇南宫頼有皇太
子人心繋屬無故昜之滋惑益甚公當國大臣不可不慮
淵䓁延至酉刻事不可已英聦相向泣泣且退俄執政有
私怨于御史嗾所私訐奏御史有詔風憲官被告訐者皆
外𥙷英極論其非執政不悅遷英廣東參議過家省母母
閱英歸槖惟賜金十兩喜曰兒居官如此吾無憂矣之任
撫凋瘵招流亡立均平法一後九休民甚便之峒蛮棄賊
來歸者大帥欲悉加誅英不可淂活百餘人英宗𣸪辟林
聦已為都御史語英君苐言初昜儲時事吾為君証之英
耻于自陳竟不一及時勦賊大藤峽至廉横間參將范信
往往誣民為賊英馳信壘即審縱去不下萬人成化十年
歷右副都御史廵撫甘肅首請興屯田簡貢獻以節邊費
改總督兩廣兩廣自韓雍大征之後民猺窮窘英專主招
&KR1880;力山猺長李恭著首請歸化英為奏置永安州世以其
子為吏目使撫其衆于是荔波馬平蒼梧陽朔諸縣罙阻
引類乞降事聞賜勅褒諭陞左都初韓雍為人恢闊贈遺
賓客軍前取資無算竟坐驕侈生謗代雍者吳琛欿然謙
抑至英益為清節妻子不從官舍一老蒼頭侍左右而已
時有璽書旌幣英受藏璽書貯幣于庫自言吾出蒞官苟
淂為民省一錢還入吾室神智頃清便如向夜入三洲巖
秉燭讀蘇子瞻題名也然其&KR3538;舉犀發使盜賊不敢跡跡
輙至勦絶不能如雍強勁其持重而入於姑息將領敢殺
降謾英矣英在甘粛積軍羡三十萬在兩廣四十萬或勸
英上于朝英曰邊方用兵不常苟一時希寵他日無以需
急誤不更大乎兩廣故事總督与太監廵撫列坐太監座
中而總督左時總兵陳政自以平鄕伯列五䓁不肯居右
英与争之詔削英總督苐以廵撫行事兵部尚書余子俊
以英招撫猺獞逋逃復業淂戶四萬三千六百丁口十五
萬科𣸪田粮萬五千有竒勤劳有據忽令觧去恐諸夷輕
視反側𣸪生兵偹一墮難以再舉上乃加陞英為右副都
御史總督軍務如故尋召入為石都奏罷一御史之不法
者故萬安姻家也其子諫不聽加太子少保會星变求言
首陳八事亡何病疽卒贈太子太保謚恭簡英端方儉約
無矯亢尤異之跡而忠功在士大夫間子守孚官刑部郎
中守頤守謙守蒙皆賢書英有弟海仕至僉事海子守恕
監察御史獨立敢言並有清節
論曰恭簡病劇作書寄侍郎何喬新晉陽民饑盗起云
云草未竟而卒忠臣死不忘君朱郴陽有之矣必以清
節能其邊功頋得力不在此
葉盛
葉盛字与中南直崑山人正統十年進士歷兵科給事中
己巳乘輿北狩景皇監國盛請先誅扈從城守失律將臣
以謝天下乃議復讐不果鹵薄都城監軍城守鹵退進都
給事中時有邊兵入援内閣陳循議欲留衞京師盛言今
日之事邊關為急昔者獨石馬营不棄則六師何以䧟土
木紫荆白羊不破則鹵騎何以薄都城邊關不固京城雖
守九門完耳如陵寢何如郊社壇壝何如田野生靈荼毒
何於是邊兵盡遣還鎮景太中天变上弭灾防患十二事
下所司議行之中書舍人何觀論奏尚書王直胡濙㘴誣
訕罪不測盛請宥之以存直言䟽進匿名書請迎上皇者
留中遷山西右参政出贊獨石軍務先是土木之變獨石
馬營八城遇鹵残燬盡盛至悉為修復奏帑金買牛与戍
卒之不任戰者屯田課其餘粟以除戎器貿戰馬設暖鋪
便行旅均𬞞圃給將士贍死扶傷纖悉具偹天順二年兩
廣盗𧺫盛以右僉都御史往廵撫之首䟽通塩法以清盗
源大集兩省兵東平海賊嚴啟盛山賊鳳苐吉獻浮京師
西征大藤峽破寨七百二十有竒盛用參將范信大喜功
所至斬獲過當遂有殺降之謗凡七年僅淂移鎮宣府盛
至復循獨石故事首飾邊民修𥙷各邊屯堡邊人頗不悦
不𢾗月完堡七百餘所買牛五千七百有奇墾田四千頃
歲入粟七萬四千石養馬千八百匹成化三年陞禮部右
侍郎改吏部時北鹵每出入河套盗邊八年敕往會三邊
督臣王越撫臣余子俊共議河套㦯云大舉搜套驅鹵河
外沿河築城堡抵東勝州徙民耕守其中可以久戢安西
北盛与越等恊䟽以為沙深水淺難以駐牧春遲霜早不
可耕種搜河套𣸪東勝未可輕議請依界石山勢修剷為
墙增兵守險收新兵以寔邊選土兵以助守為長便從之
九年轉左卒年僅五十有五謚文莊盛平生力行好古清
修苦節慕文正之為人論事不激不隨其文章紆徐委偹
頗有法則或有言南楊漙曰葉与中稱公詩文不中觀南
楊终啣之不能釋也嘗匾其書室曰不負朝廷吏部時不
肯一屈權要内侍懷恩曰与中正人使一頋我尚書可淂
也竟不往好薦拔名士徐恪為給事中陸容為主事皆盛
之力所著書惟水東記存
論曰葉文莊不取悦一時為國家計久遠大臣經營自
尔度越頋以人事君尤其窹寐所勤嘗三至閣門薦劉
昌為祭酒不能得終身以為媿余按菽園記關中饑流
民入套求活者甚衆踰年𣸪業又九邊圖論鹵少過河
軍士淂耕牧套内益以樵採圍獵之利地方冨庶称雄
鎮焉文莊之議豈与越子俊度搜套事難或非其時姑
託言塞責欤㦯曰文莊在兩廣不能戢下致聽官軍䤋平
民报功又以峒蠻出没不常禁有司不許擅申盗賊必俟年終
彙奏未免姑息夫行軍變用非事外人能指搃以邊安事辦
為期
王恕
王恕字宗貫陜西三原人也正統十三年進士選庶吉士
授大理寺左評事遷左寺副條上刑罸之不中者六事擢
知揚州府務民隐賑飢不待報創立書院教郡中子弟天
順四年超拜江西右布政使率師平贑州寇轉左河南成
化初南陽荆㐮諸郡流民多而礦賊緣以竊發持創撫治
恕以右副都御史鎮之内艱起右都撫河南蝗蝻傷稼䟽
請節儉𢾗事上為蠲賦有差歷刑部左侍郎治漕河改南
京戶部時鎮守中貴錢能横以恕威望再兼左副廵雲南
弹壓之恕單車携二僮往能方与安南王黎灝互市而指
揮郭景典其事王報以維淂諸物恕覺遣廵騎遮景於道
獲之景迫投井死飛章劾能私通外彛不道罪死能亟使
使乘傳進海外黃鸚鵡媚上求免上納之恕𣸪上章極言
明王不貴異物今萬里劳人而進一羽恐天下有以窺朝
廷意指因盡發能故傲黷諸状且言昔日交趾以鎮守非
人一方淪棄騰衝起釁麓川叛遂今日之事殆又甚焉上
為不淂已召能安置南京十三年三品滿九載進右都尋
召還掌南京都察院參贊守偹事往返衣書一槖而己明
年遷南京兵部尚書參贊如故番使過龍江嚴織作母淂
私互市軍政粛然已同事者不便恕以奥力取中旨改恕
兵部尚書兼左都御史廵撫南畿兼總糧餉禁草貢賊之
收取過重者請裁光禄上供白粲之濫及者率報可以常
州羡米六萬石𥙷其夏税又𥙷諸府戶口塩鈔六百萬貫
畿郡官田之賦太重恕奏减耗米十餘萬明年水灾奏免
秋糧𢾗十萬草半之周行賑活貧民至二百餘萬口三吴
手加額自設廵撫来幾一甲子獨恕与周忱兩人中貴人
杜福以中旨下常州耴截江網及刻絲觀青羅漢古跡恕
言帝王之學貴知大要典謨訓誥及無逸旅&KR0729;頋不省乃
及此内監王敬挾其黨千戶王臣以妖術淂幸耴中旨齎
御帑金出收市圖籍珍玩乘以為奸責賄脱無計官府供
億不貲恕三䟽敬罪敬還誣奏恕適東厰太監尚銘亦發
敬諸不法詔械敬還下錦衣獄戍其黨十八人斬臣於市
尋𣸪改南京兵部尚書參贊机務時錢能𣸪夤緣起守偹
南京与恕共事然益心警恕恕亦坦心待之滿九載加太
子少保内監梁芳与妖僧継曉比上為盖大鎮國永昌寺
刑部員外林俊䟽論激切忤旨下詔獄恕言京師祀天地
僅一壇祖宗暨先聖僅一廟而佛乃至千餘寺者舛也一
寺立而移民居者且百家費内帑者𢾗十萬俊言當不宜
罪乞𣸪俊䓁以励忠直停建寺以理兵荒不報會星变梁
芳諸人惧乃乞還俊官恕忠懇獲上信凡應詔者二十一
建白者二十九多報可薄海内外聞朝事有缺必曰王三
原胡不言則又曰三原䟽且至矣而恕䟽果至謠曰两京
十二部獨有一王恕久之公卿大臣皆側目天子亦漸心
厭之恕所言政令失信左中上内諱會南京兵部右侍郎
馬顯乞病去忽附批落恕太子少保以尚書致仕於是工
部主事王純䟽請急召還恕以厭人望上以純出位妄言
杖之恕歸名益重孝宗即位即家驛召為吏部尚書加太
子太保言官請入恕内閣偹頋問上曰朕用蹇義王直故
事官恕吏部惟謀議恕薦彭韶張悅周經為左右侍郎耿
𥙿何喬新倪岳皆引置執政忠諫如王徽黃仲昭賀欽被
抑如周瑛祁順並皆薦用奏起秦紘為戶部尚書有徐太
醫者傳陞院判恕力争祖宗來末有吏部會内官推選官
員例諸内臣𣸪多陳乞恕每執不可上輙巽辞報罷時劉
吉當國言官論列必首稱恕而指斥吉吉故深恨諸言官
而嫉恕甚扵是恕与吉每相左上故深信恕而太監懷恩
素称恕賢吉讒不淂入恕在銓臺一切僥倖悉裁抑頋多
扼於吉累䟽求退上温旨慰留満三載授光祿大夫柱國
上念恕老風雨雪免朝逡廵罷吉去中旨以通政司經歷
高禄為本司參議高禄夀寕侯親也恕不奉旨時丘濬入
直文渊閣兼大學士亦加太子太保乃以礼部尚書故恕
猶以其街㩀濬上濬意不平會六年考察天下應覲官所
奏黜多而中旨留者九十餘人己而言官拾遣𣸪指及所
留者下吏部恕𣸪核其實以間上曰此未必尔湏再奏恕
疑濬沮之力求去上不可居無何太醫院院判劉文泰奏
恕妄行選𥙷御醫吏目非故事及里居日托人作傳&KR0866;行
之曰大司馬三原王公傳中䟽奏之不見行者率曰不報
此彰先帝拒諫之失有旨恕看詳回奏恕不懌意文泰受
之濬䟽辨乞䆒主使上下文泰獄獄具謂文泰尝謁丘濬
語及恕傳濬謂此沽直淂罪先帝而故為民都御史吴禎
為潤色文泰草俾上之上卒左文泰秩而責恕賣直沽名
俾焚其傳草濬禎免議恕𣸪䟽辯䘚不聽扵是引疾再三
許乘傳歸又二歲濬䘚文泰吊之濬夫人叱之出曰為若
我相公齮王公負不義名於天下何弔為時人快之正德
改元恕九十老矣天子為存問益月廩歲夫褒諭之又三
年䘚恕噉食兼𢾗人至其日小减已閉戶獨坐忽有聲若
雷白氣㳽漫入視之瞑矣予祭葬特超六官贈特進左柱
國太師謚端毅恕有五子為太宰時子從三原来省父自
騎一騾途中有司不聞也少子承𥙿弘治六年進士正德
中瑾用事以給事中上書罸米三百石輸邊官至南京戶
部尚書謚康僖恕年八十猶考論著述尝言我垂老方理
會學問承𥙿释褐即歸養恕語之曰汝宜静覧群書參歷
世務俾他日實困云
論曰端毅乙素能使人重能使不便端毅者亦不能不
重淂君言行章數千上亦可謂數矣所云憂世之志如
范希文濟世之才如司馬君寔直諫如汲長孺惠爱如
鄭子産誠非溢美吏部之日嘗署於門曰宋人有言受
任扵朝者以饋遺及門為耻受任扵外者以苞苴入都
為羞今動曰贄儀請平旦着一廻想是其素汲汲内省
為多哉耿𥙿為礼部尙書部歸必歷恕邸每見老蒼頭
市油許恕儉如是吾愧之恕女適宋監生出必僱轎
市偶積二金微託張知貿雲南寳石二三戒勿令怒知
之其家教如此又進士夏鍭至京違限當赴刑部鍭託母故
不肯赴三原使人勸果為母歸奍而已鍭猶不眼勸者又
曰子棄官歸不以官呼子以不官呼子淂無警北堂否乎鍭
乃勉赴猶曲折為之所曰夏少年吾以善之也鍭卒感激恕
所薦給事陳壽為大理寺丞吉諷御史論寿不諳刑名留南
光禄少卿薦僕少白思眀為僉都御史廵撫延綏吉諷御史魏
獐論思明不恊人望調外知府如是恕能一日在朝為所欲
哉所著漕河通志介庵奏議玩易意見石渠意見經籍格
言等書行世
黃紱
黃紱字用章河南封丘人曾祖思豫永楽中掌太常以罪
編氓沅州又徙戍平越紱以故為平越諸生舉雲南正統
十三年進士授行人歷南京刑部員外郎性峭直人目為
硬黃譚千戸者嘗遮民蘆田萬𤱔久不淂直紱竟致千戸
于法還民田歷四川右布政使出公事崇慶旋風觸輿不
淂行紱正色若有見者曰汝姑散予為若圖之風止抵州
齋沐禱于神夜夢神言州西寺三字公壁問州西四十里
果有寺當孔道倚窮山紱率徤士突至寺閉寺按牒呼僧
且曰夜有神告我牒竟一少年僧貌獰空手局促紱塗醋
堊額上曬洗之有幘㾗嚴刑盡淂其冒俗肆出奸状寺後
有巨塘嘗同行路劫&KR0809;貲輙沉塘中至有殺其夫勾致妻
女設一窟匿滛于是按律殺僧毁其寺倉吏倚王親没官
粮萬計按如法彂摘奸伏青神令聞風觧綬去奏閉建昌
銀礦轉湖廣左時國有大工詔湖廣徵銀二萬两例派民
紱取庫羡以應僧継曉以妖術惑上還鄕紱以此奸必不
赦諭武昌府故以尊禮舘衞之不令潜逸卒檻送京戮諸
市陞副都御史廵撫延綏道見婦人片絮遮下体出飲馬
歎曰邊徤兒貧至此何以戰令豫支米三月䘏其家會有
詔盡毁庵寺紱汰諸尼轉軍門給配鰥軍軍中騰悅久召
還戶部尚書故尼携子女拜送路左江淛食塩錢鈔民苦
包攬掊勒呻吟紱力條其折徵銀状以聞至今行之称便
己改左都御史嚴甄諸御史量能委之火其差籍于廷曰
事貴淂人資劳久近豈立官初意紱戅直崖異常忤人自
恐㐲禍不可測遂請老
論曰僧不許勾致尼許給配僧尼河得失殊也硬黃豈
盡湏神告哉資勞久近不過示無私耳事有濟湏才同
才而或辦或不辦是故在乎識人且善用之聖門從政
三子易地不得
歐陽鐸
歐陽鐸字崇道别號石江世為潭人至刺史琮治吉為吉
人𢾗傳而徙泰和為吉之泰和人年少成正統中進士授
行人上書論時政剴切使蜀蜀王竒之厚遺無所入歸下
峡舟危盤渦欲覆衆號鐸色笑自若幸風過怒激舟于灘
以免人服鐸大臣器歴工部郎中時有中貴鎮臨清假寇
警請淂如江西故事節銊督軍務鐸言節銊不輕假中貴
人故不宜方帥當事罷不予時喬莊簡宇為南兵部尚書
賢鐸欲引共事鐸遂以便飬乞南淂兵部武庫出知延平
府首下令禁滛祠𢾗十百所撤其材葺學宫舍諸生民死
者母久暴弗葬葬毋張宴毋淂為佛事司礼蕭敬故延平
人身謬為恭而群從子弟多丞郎緹帥所從舍人子里居
暴横民争竄徙鐸核田有遺賦于民者歸蕭戶正所侵官
道斬其溢椽淂䔥氏奴殺人狀立决母所縦司礼乃大恨
謀中鐸而陸太宰完為調繁鐸守福州冀免鐸而福有大
璫尚受蕭指鐸投劾歸不許及抵任而尚盛氣以待鐸𣸪
裁减尚所横需半例郡祭頒胙益市肉徧大璫諸客鐸乃
不市肉絶不及客也尚恚使隷委肉郡庭去鐸笑呼相事
諸生尚公以劳苦尔相分受詣謝之尚益局促会迎春鐸
又削其宴劇尚至庭詰鐸出僣誖語鐸徐拱手曰尚公非
臣子哉忍為是語度必不上聞乎于是郡士大夫為鐸隂
喝尚客府君盡淂而奸吏民争攘臂起矣客大懼交關尚
以觧而鐸益自厲為清節尚廉铎無所淂乃因藩臬諸公
謝鐸会條里役鐸請稍益士大夫减民十一則上下交譁
御史汪珊獨心是鐸為持之䘚以治行天下苐一賜綵幣
羊酒歷太常少卿世庙時議南北郊群臣唯諾鐸獨以為
時詘未可遷南光禄卿上六事内搜乾没稽出入著為令
内艱起南右副都御史督操江以外艰改撫應天十郡督
粮儲為均蘇賦比其最重与最下者而稍損益之重而不
能盡損者為逓减耗米派輕齎折除之以隂見輕輕而不
能益者為徵本色逓增耗米加乘之以隂見重諸推收田
者從圩不從戸田為母人為子奸巧無所容迯竄漸𣸪又
令民歲以田出緡錢雇役母淂仍十年旧裁省郵置濫費
定收納凡𢾗十百條鐸所為惠政于十郡非一而獨于蘇
著又獨于田賦著会章聖皇太后合葬顯陵道經鐸所治
凢儲傳不能悦使者獨劾鐸不飾時鐸已遷南兵部右侍
郎為奪俸入侍郎吏部以精佐其長九庙灾大臣例乞
休鐸引衰上曰鐸未老而衰耶賜歸里歸可二年所荐鐸
䟽二十上而鐸疾劇貧居無薬石遂卆
論曰崇道三不悅貂璫于公事可知矣而心計精凢捐
益率可永守無斁由于學有原本湛于仁礼不為過甚
然則必不容于璫非所以持璫也
商輅
商輅字弘載號素菴浙江淳安人舉宣德乙邜觧元入太
學李忠文時勉為祭酒特異之為設舘東廂之後俾卒業
正統乙丑會試明年廷試皆苐一丁邜命選詞臣劉&KR0770;䓁
十人進學東閣輅与焉己巳車駕北狩郕王監國召入内
閣偹頋問預機密陞侍讀時也先挟帝駕行大殘人心回
惑輅力主群議請郕王即真以安反側或議南遷正色唾
而斥之鹵逼京城輅与文武元僚經略戰守撫輯甸居之
鹵徵各邊帥選兵入援偽為喜寕報誘擒也先書鹵淂牓
与書自相疑遁景太紀元陞翰林院學士三年議易儲輅
謂此國大事有皇太后在上臣誰敢議尋遷兵部左侍郎
兼左春坊大學士英庙回鑾輅迎至居庸關既而錦衣衞
指揮盧忠妄言南内事輅極言勿輕聽以壊大倫五年鍾
同章綸相継請𣸪儲上怒下之獄輅因召對力梂綸淂免
寰宇通志成擬進官秩已擬輅兵部尚書太監王忱奉稿
入少保王文耳語忱諸總裁皆止進兼官商豈獨異内批
輅仍兵部左兼太常卿而已丁丑春景皇不豫与陳循䓁
倡請𣸪儲以繫人心不允継𣸪具䟽輅援筆增二語云陛
下為宣宗章皇帝之子當立宣宗章皇帝之孫擬詰朝進
輒有奪門之事英庙𣸪位召輅与學士高榖入便殿慰曰
朕在南宫夙知卿兩人無所回向時議改元草詔石亨密
語輅今歲赦文可不湏條欵輅曰舊制孰敢擅改亨軰不
悅騰謗輅欲附致于謙刑案太監興安為輅中觧上怒未
釋興安𣸪曰當時此軰附和南遷不省將置朝廷何地今
有奪門功即𣸪爾邪上怒稍平削輅為民憲廟即位遣使
驛召輅輅至以民服方巾絲縧青布袍陛見復故官戊子
地震乞休不允尋因彗見言官有所誣詆輅又力求退上
曰朕用卿不疑何䘏人言即欲加譴言者輅力請優容言
官以存公論陞兵部尚書仍兼學士時皇莊甚為民厲輅
言天子以天下為家何以莊為十年改戸部尚書尋兼文
淵閣大學士偶上前議及郕王監國輅覼縷言景皇帝有
社稷功當𣸪帝號左右聞之皆泣上亦泣遂𣸪帝號夏月
皇子薨中外具知西宫有子已長但畏忌無敢語輅獨婉
轉探引東宫乃立復上䟽略曰皇子聦明岐嶷國本攸繋
重以貴妃撫育保護恩踰已出但外議者皆謂皇子之母
因病另居久不淂見揆之人情猶為未順伏望勅令就近
居住皇子仍煩貴妃撫飬俾朝夕之間便于接見庶淂遂
其母子之心逾月而東宫母紀貴妃薨輅舉宋李宸妃故
事殯歛悉如礼十三年命兼謹身殿大學士時内官汪直
新坐西厰威擬至尊輅䟽十罪并指群小韋瑛王英軰過
悪以聞且曰用此人寔係天下安危上恚曰一内臣而天
下安危乎命太監懷恩傳旨詰責輅正色曰直何人敢擅
抄没三品以上京官大同宣府京師北門守偹一日不可
缺直一日而擒械𢾗人南京根本重地留守大臣直敢擅
自收捕諸近侍直敢擅自改易直不去天下安乎危乎懷
恩聞之咋舌而退上乃即日徹去西厰由是見忤于直會
前輔臣楊榮曾孫燁以罪逮至京語連及輅直從中主之
同列又從旁切擠輅遂請老加少保給驛歸輅去萬安為
首相𣸪西厰直益横諸大臣皆謟事直矣輅家居十年卒
年七十三贈太傅謚文毅輅半儀山峙侃侃有大節或以
比宋王旦王曾宋庠俱以三魁致位宰輔為有明盛事子
良臣仕至翰林侍講
論曰科名品望禄位經濟商素庵居明絶馬鈞陽論相
業曰楊文貞李文逹尚不及文毅他不論北有深指在
豈以其無擇君之嫌乎相傳文毅父為府吏生時太守
遥望見吏舍有光非火也翌日吏舉輅語此子名凡善授
之按䟽直時内責主茟時萬安為次輔語懷恩曰此公論又次
輔劉吉曰吉即不言必有言之者矣然則文毅淂安吉而
此舉克濟否及矣或其義能奪安吉使勿二則文毅之權
用為不可及哉
彭時
彭時字純道江西安福人端重寡言領鄉薦入國學祭酒
李時勉以公輔期之正統戊辰會試苐二廷對賜進士苐
一己巳英庙北狩郕王監國被命同商輅入内閣継母余
卒力求終制忤旨去起左春坊大學士兼侍讀不𣸪入内
閣矣迁太常寺少卿天順元年召見慰諭復入内閣以前
職兼翰林院學士典机務上方倚任李賢𢾗召面議賢退
亦諮時而心服其諒戊寅春上聖烈慈壽皇太后尊號時
謂李賢此當復有恩典賢曰一歲难再赦時曰宜因此行
優老之詔朝官父母年七十与誥敕百姓年八十与冠帶
賢是之甲申正月上豫命太監牛玉執筆上口占遺命四
事時与同官撫讀淚下稱勿殉殯御曠越千古玉偹以聞
上亦為隕涕憲皇嗣統進吏部右侍郎兼聀如故尋議两
宫徽號内監夏時倡言曰錢后大病似宜但尊所生李賢
曰遺命在時曰賢言是矣夏既入傳仁壽宫旨出子為皇
帝母當尊太后無子誰太后者宣德中故事不聞乎賢目
時公執筆時書今日事与宣廟不同胡后曾上表譲位退
閒别宫故正統初不加尊號今名分固在也夏欲權照例
作譲表時毅曰即誰敢擅為之時同議者畏不敢彂一詞
夏作色曰公等懷二心根理不便時拱手大言曰太祖太
宗列聖在上錢后無後何所利害而為之争所不敢不極
言者以今皇上聖德也若推大孝之心两宫同尊為當衆
一声曰善夏再入請命良久出曰已賜俞允時又曰湏照
上聖例加二字不然恐無别夏曰同尊何别時曰加二字
便称謂非有尊卑也乃以慈懿二字加其上上又委曲劝
諭仁壽克成大礼成化元年加兵部尚書明年乞歸省又
明年總裁英庙实錄成進太子太保兼文渊閣大學士尚
書如故四年慈懿太后崩詔大臣議葬所衆相視莫發時
獨大言梓宫當合葬𥙿陵主當附庙無可議者具䟽引漢
文帝合葬吕后宋仁宗合葬刘后故事上猶重違母后之
意不即可時与在廷文武群臣跪伏文華殿三諸上為感
動始從時議平涼府土逹滿四集衆為乱官軍𢾗北退保
石城副將毛忠孤軍深入䧟㐲兵部尚書程信速撫寕矦
朱永以京較出時曰賊杲四出攻劫不可緩今保險被圍
七路湏之一两日捷至也京軍不再行同官輅亦曰覌都
御史項忠布置賊不足憂信又請錦衣衞千戸一人往覘
之時曰往無益徒乱將士心信以不從其議危時曰忠軍
若敗必斬一二人然後更發兵時信忠不變議已而捷至
則十月已执滿四等賊寨悉平次年械所俘至京且言武
臣劉清等浚削甚故反清与馮傑伏誅改時吏部尚書十
一年加少保贈太師謚文憲
論曰預聞天子家事誠難幸与李文逹同朝而言得行
時端慎貞朴外和内剛爭慈懿而外辨閣中不當南面
坐正宫闈廣嗣儲又論景帝固安公主及笄宜嫁沮太
監劉永誠不當封伯上地震十事彗見七事皆名言也
而出處之際頗正按皇庄之設天順以前無之夫普天
率土皇莊胡為支憲嘗䟽及之留中是後言官無再議
革罷者好貨利民源于比矣
馬文升
馬文升字負圖湖廣均州人生有異兆貌瓌竒景泰二年
進士為監察御史時領院王文王翺皆嚴重鮮可而獨器
文升出按晉楚有聲改按察使福建成化元年以南大理
卿艱歸固原圡逹滿四名俊㩀石城反即家拜右副都御
史廵撫陕西与都御史項忠恊討滿四擒之或言文升殘
僅轉一階左副時諸賊楚李胡子潼關火蝎兒滿城王彪
各因亂鵲𧺫文升前後悉授算禆將搗平之茶法久弛飾
復故淂馬八千餘匹進提督甘凉寕夏三鎮軍務鹵犯臨
鞏文升率師遂北獲其平章鐡烈孫于黑水口八年鹵復
寇韋州深入固原及好水川文升設伏湯羊嶺誘斬三百
餘級鹵輜重去勒石淂勝坡紀功平岷州叛番獲其酋首
入右侍郎兵部明年鹵犯宣府出飾薊遼兵偹奏遼陽之
西廣寕以東列舟為梁戍河上彼此淂以呼吸製五花营
八陣圖兵頗精練上以副都御史陳銊代還轉左上禦邊
十五事頗及銊苛摘諸過銊以是銜文升會建州女直三
衛挟海西衞都指揮散赤哈大掠鳳集諸堡鉞掩近塞進
貢彛也僧格䓁屠其十族以為功諸彛恚且大入上遣文
升往撫之時逆璫直喜功欲偕行文升頷弗辭則急馳鎮
盡撫黑鎻忒諸部紇直後至不及恨文升絶且以其敵体
無所餽遺遂与鉞共搆文升以為彛變寔文升激之上遣
刑部尚書林聦往勘竟如直言詔獄戍重慶久之直與鉞
敗文升乃淂復官致仕十九年以左副都御史仍撫遼東
明年進右都總督漕運遷兵部尚書貴州都勻苗叛時議
用兵文升不可遣官勘處卒無他尋有中旨調參贊機務
孝宗改元入為左都上行耕籍禮教坊以襍伎進頗陳䙝
語文升正色叱之汝曹苐陳農作苦耳此胡為者特命提
督十二團营轉尚書兵部上安攘十三議謂薊宣大宜置
總制大臣三府有鎮守太監宜汰各路分守守偹監鎗
䓁内臣俾事權相掣肘上從其議文升既秉兵柄六軍
諸校多所嚴覈(不)能無侵貴倖于是有怨家夜持弓矢驚
文升門且飛書射東長安門内上給金吾衞之因稱病乞
休不許使中貴人挟醫視疾會小王子𢾗萬入寇文升曰
無能為也已果徙去安南侵占城五州地會二國各入貢
面折諸廷安南詞服文升責令還所侵廣西土守岑欽与
姪溥相仇殺文升苐騰書戒飾納欵請死特加少保兼太
子太傅有内傳陞画工張玘䓁二十七人錦衣衛千戸文
升不受詔江南歲祲有司請募民入粟授以指揮䓁官文
升復諍如前上皆止勿行哈密事𧺫圡魯番阿黑麻以罕
慎非親屬襲殺之入貢求主哈密文升以入貢非所拒請
責問罕慎何以死又以王密哈非元遺裔不足挕服諸番
遂令慱訪王姪陕巴立之既阿黑麻𣸪擄哈密及金印去
久之益驕横且欲萬人入寇文升曰土魯番至苦峪衺遠
道乏水草彛使入貢多載水行今遠来使肅州有偹彼豈
淂全歸哉此虛聲恐我已果不至竟使酋目牙木蘭入㩀
哈密文升計遣總兵彭清間道夜襲之牙木蘭遁復空城
而歸弘治中阿黑麻方與赤斤蒙古相仇攻促上書請罪
還陕巴仍王哈密拔三種都督寫亦虎仙䓁佐之收撫離
散幾二千口給(耕)具種子事在哈密傳清寕宫災上命文
升与工部議興(建工)成而公私不告匱廕一子錦衣百戶
十四年進吏部(尚書)首言近日傳陞䓁官將八百餘員
减一官朝廷省一官之費胡鹵犯邊納馬入監者七千人
以陕荒歉上粟入監者萬人今日之濫進日多他日之害
不淺語痛切明年考察来朝官汰不職二千餘人人無
異議及考察京僚給事中吴蕣王益自以&KR0997;妄當斥因先
事誣論文升及都御史戴珊欲兩持以觧文升曰吾安淂
廢天子法悉署去之滿九載加少師兼太子太師武宗立
吉凶之費計黃金五千兩白金百八十萬两戶部欲裁諸
王賜并借勲戚莊田租課文升言此時宜推恩而奪之非
禮議不果汰去弘治中傳陞官七百六十三人盡籍寕晉
河間静海皇莊地還民而中貴人之主莊者淂盡革御馬
(監)王瑞以大婚禮所須器物應用儒士李鼎䓁七人楷篆
西天西番字已得請矣文升持不肯上文升素與劉大夏
不恊嘗薦許進提督團营劉宇總制宣大大夏廷數宇過
宇幾不免侍郋王&KR0770;與大夏&KR0666;戚文升意抑&KR0770;并出侍郎
熊繍兩廣總督以便之大夏與繍並恚恨遂合李東陽謀
去文升嗾御史何天衢特訐之文升辭二十一上乃允歸
三年以党阿許進雍泰除名子琇錦衣百戶調鈞州所人
以為瑾党(焦芳)搆之文升尋卆正德五年瑾誅芳斥琇𣸪官
錦(衣贈太)傅謚端粛予祭葬嘉靖初加贈特(進)
(左柱國太師文升)卒無幾大盗趙鐩亂河南(至鈞州以文)
(升家在)捨(之去攻)破泌陽時焦芳已跳匿燬其家發芳篋
取其衣冠縳葦為人而屠裂之曰恨不為天下殺此賊
論曰焦芳以葦縛馬鈞州以木主皆像人而一爼豆之
一屠裂之情故殊草諫筆鋒與定邊劍術兩利頋乃馳
諭已定不專恃撻伐為能更諳大略或以其詩有白髮
無心鞭之句意在屠滽先淂吏部稍介介夫公忠
如端粛乃以私逆之乎又云初遷吏部與刑部閔珪並
推南人楽閔稍遷怒刑屬官一年之間刑十三司無一
轉官者謂端粛似隘嗟乎亦私&KR0647;之一也如額度僧道
一䟽有云祖制府州縣合額該三萬七千九十人㩀成
化十二年度僧十萬又十年𣸪度二十萬合以前二十
萬共約五十餘萬計食米可抵京師一歲之用况私自
剃度于寺觀者不可勝記又修造金碧無度則厲民
之最大者哉此等傑論誠不可没若薦副都宇雖同劉
継亦微有曲徇同鄉之迹矣
費宏(孫曾謀入致命目中)
費宏字子充號鵝湖江西鉛山人成化癸卹年十六與継父
瑞同領卿薦甲辰不苐瑞曰吾嘗夢汝領班籖北監籖為
彭文憲時故物文憲初状頭北雍汝苐勉之丁未果第一
人授翰林院修撰弘治中皇太子出學青宫首改左春坊
左贊善武廟嗣服歴禮部右侍郎轉左時逆瑾竊柄無所
染瑾敗諸所變更悉釐正唯山東河南陕西山西鄉試瑾
所增觧額宏謂求賢大典此科姑如數不為例陞尚書兼
文淵閣大學士進戶部尚書兼秩如故會錢寕入宸濠賄
規復護衛宏執不可有同列覬代宏隂助寕忽傳旨詰責
宏宏引咎力請退宸濠既䘖宏必有以中之會宏群從有
與鄕人難者愬會城宸濠教所難捃摭宏事入奏欲以試
宏不測下都察院時大司馬彭澤掌院事洞其奸駁罷宸
濠計不行乃嗾諸嘯聚奸黨焚掠其室廬積聚盡又侵毁
其先墓己夘宸濠反遣數十騎趋圖宏過進賢縣令劉源
清挌殺之及濠平以宏嘗贊畫郡縣方略附上宏功世廟
初降勅起宏進吏部尚書謹身殿大學士大同䘚叛殺參
將賈鑑廵撫張文錦議大用兵宏曰變出扵激撫之便四
年帝以灾異命撰勅脩省宏䓁奏用度不能節省則民財
竭於科歛工作不能停减則民力竭於奔走近京土地半
為庄田而民間飬馬當差之費無所辦納入庫錢粮賠過
多而遠方承領官觧之人無所控訴太倉無三年之粟而
兄食者收充不己京营無十萬之兵而做工者借撥不休
忠直之士以觸忤得罪而未蒙寬宥臺諫之臣以敢言為
職而倍加詰責有罪當刑者每經審錄而不為断决無冤
可辯者或加優旨而仍令看詳皆足以下致民怨上干天
和帝納之罷仁壽宫役召採木侍郎王軌還京進少師兼
太子太師華盖殿大學士丁亥以疾辭子懋賢以進士選
庶吉士方乞歸飬丁未宏復起入閣陪祀歸䘚年六十有
八贈太保謚文憲孫曾謀守遺訓勵行食貧以恩貢崇禎
辛巳任通許知縣方五十日賊攻城急悉心守禦力竭城
䧟投井死
論曰無所瑾猶之乎不能正瑾也而執護衛不復至
大忤宸濠然則宏之處瑾時當有殊用以自免贊畫郡
縣行大見矣孫曾謀殉通許文憲詒烈哉宏為礼部尚書
時將會錄所刺文字指摘疵謬以白栗旁識之聞上上召示
阁臣東陽為不行然則上猶曲徇而礼部寔無失職彭謚文憲
而宏亦爾夢中却預定其為人哉
王瓊
王瓊字德華北直晉州人成化二年進士以工部主事累
官右布政使正德中歴戶部尚書轉兵部當是時錢寕諸
小人寵用事瓊有權術借用之以行其所欲才故大負膽
氣遠慮而敏察尤百倍廷臣居戶部各邊錢穀士馬不啻
百千億瓊悉數如誦故書事至應機立断不爽毫髮邊帥
多溢請瓊屈指某所庤幾何某所上納幾何今盈詘幾何
請者驚沮及為司馬所遣將征討輒受方略數千里外如
燭照曰閫以外聽自制之大事先後聞可也王守仁廵撫
南贑請便宜瓊報可瓊語僚属曰俾守仁得假此以待他
變廵撫誠無湏此已宸濠初動朝士惴惴不敢遽賊濠瓊獨
下詔削濠屬籍正賊名且曰湏之王南贑以濠至矣守仁
果以便宜同伍文定起襲濠濠敗頋守仁不自功歸功瓊
上初单騎廵邊廷臣諫不聽議嚴兵京師瓊曰即果如有
讒夫曰將閉門以自為也禍孽作矣乃馳奏行在命文武
大臣戒都門而調諸將各邊粛士氣大同遼東延綏士馬
皆趍行在而以大帥一人開閫河間近保京師遠控齊魯
檄薊州都御史臧鳳保定都御史李瓉嚴兵要害往来扈
蹕其在京守備以下時察奸宄内外剔心出力以是乘輿
出邊塞逾年不致非常瓊鎮定功也是時饑民乘間為盗
最大者山東劉七河南趙燧蜀藍與鄢江西桃源華林瑪
瑙多者至一二十萬攻城剽府庫尚書彭澤陵完先後平
七與燧而餘黨日愈熾告變無虛日瓊手口猝百應動合
機宜鹵突山西界掠去逾歲乃復入陽若東指瓊曰宜必
趍舊利集諸鎮兵勤要害賊果至大敗之進少保太子太
保内監陳金詗兩廣蠻以為瓊功加少傅旋以應州功加少
師兼太子太師或謂瓊結諸倿倖遂躐公孤至此尋進吏
部尚書世宗入國盡誅倭倖亦連瓊詔下獄閣臣廷和欲
論瓊死己赦出戍邊後廷和因議禮不合罷歸瓊上䟽自
列語多侵廷和釋為民鹵是時大入陕楊一清還朝難其
代宰臣桂萼言瓊於一清即令六部諸公及在外耆舊誰
可比瓊者一清曰瓊才無比頋其心術使人不敢信萼曰
聖天子在上徂詐咸奔命竟䟽瓊上詔復瓊兵部尚書兼
右都御史總督陕西軍務瓊至鎮土魯番請還我哈密率
十國番彛入貢瓊引彛使伏階下風諭朝廷威德由是諸
番皆受約束勿後三四年間兩陲無事河西四郡民詣撫
臣唐澤頌瓊願得瓊長鎮我河西澤以聞上降勅褒美羌
彛寇鞏昌瓊曰欲撫罕开必勦先零請自固原以至洮岷
各於要害大耀甲兵撫定六十五族勦平二十六族又自
蘭洮盡三千餘里修築邊墻以禦吉&KR0809;俺荅大修楊一清
之政加振刷焉十年甘露降於固原瓊採以獻因言陕西
天旱民飢流徙者衆請大加賑䘏以上應天眷上悦令議
賑還朝轉吏部尚書逾年卒於位贈太子太保謚恭㐮
論曰恭㐮指頋了濠不動聲色致天子欲以獻俘為玩
知當時鎮定之功於社稷最大使責以必懟群小瓊一
束手天下事尚忍言哉恭㐮大率修掦文㐮之政物論
與彭澤並稱儒臣知兵頋論哈密事與澤相左雖然澤
也不䘚
韓文
韓文字貫道山西洪洞人也母姙文夢紫衣神投謁曰與
爾文潞公因名文成化二年進士授工科給事中與同官
梁璟王詔會劾都御史王越邀功啟釁而薦前吏兵兩尚
書李秉王竑語陟兩宫上怒逮至文華殿考訊幾死王詔
頓首引罪語慨切上怒觧還文職歴參政山東濟南旱俗
有乘旱聚衆發人墓暴其屍名打魃以未雨文曰是甚於
尫巫之暴矣下令天即旱吾法不貸汝自是無有敢打魃
者弘治中廵撫河南救荒多善政己陞南尚書參贊機務
歲復大飢文咨戶部預支官軍俸粮三月救民戸部不可
文曰救荒如救焚民命旦夕安能忍死以待得罷我當之
召入尚書戶部摘塩法七弊復日夜筹所以𥙿國之策一
時浪費頗得裁省武廟登極諸閹導上嬉棄萬幾弗躬文
每朝退對属吏言輒泣下郎中李夢陽曰此諫草入交論
諸閹三老顧命臣持其章甚力公誠及此時率諸大臣死
諍之千載一日也文改容曰善即事弗濟吾年足死不死
不足以報國明日召夢陽屬草草具文更再竄之是不可
文文弗省也不可多多弗竟也其略曰臣等㐲覩聖容日
即清癯視朝漸晚政事日非皆言太監馬永成谷大用張
永羅祥魏斌劉瑾丘聚䓁置造偽巧滛蕩宸衷或擊毬走
馬或放鷹逐犬或俳優雜劇錯陳於前或導萬乘之尊與
外人交易狎暱媟亵無復禮體日遊不足夜以継之劳耗
精神虧損志德遂使天道失序地氣非寕雷異星變桃李
秋花考厥占候咸非吉徵切惟此等細人惟知惑上以便
行私不思赫赫天命責在陛下一身今大婚雖畢儲嗣未
建萬一遊宴傷神起居失節雖將此軰立付菹醢何𥙷於
事先帝臨崩顧命之語陛下所聞也上得䟽驚泣不食遣
司禮八人詣閣議一日三至閣議必誅瑾䓁上頋不忍令
内侍李荣手文䟽召語諸大臣幸少寬之則瑾䓁窘求安
置南京閣議持之必八人中王岳者亦青宫舊伴素剛厲
切恨瑾䓁與同監范亨徐智密奏上必正瑾罪謝天下上
意屈而吏部尚書焦芳素暱瑾遂以内閣堅持之議泄瑾
䓁夜趋上前繞㐲哭地歸罪岳三人上惑立收岳䓁下獄
旋諭閣臣明貸瑾䓁閣臣徤復上䟽争之謂不知誤用其
失猶小天下尚幸知而去之知而不去上下相疑内外不
恊必至於亂亡而後己宗社所關誠非細故上不聽即日
詔瑾入内司禮而徤䓁各上䟽求去瑾益弄權罷文官給
事中徐昂論救㘴除名文子士聦高唐州知州士竒刑部
主事皆削籍降夢陽山西布政司經歴尋罷之已又矯詔
逮文詔獄且殺之㘴贖米三千石瑾誅得復官致仕世宗
入継大統賜勅存問加柱國太子太保文以致仕後加拄
國盖曠典云嘉靖五年䘚年八十有六贈太傅謚忠定
論曰即瑾等猶畏閣議是當從帝驚注處進觧以王岳
等三人為玉鑰匙鐵門關或不致鎻煞也大臣扶植正
氣令宵小不一决漸且澹之許尚書進曰若軰得疎斥
足矣亟之恐有甘露之變其圖維更遠而惜再世文潞
公猶困一石顯
許進
許進字秀升河南靈寳人成化二年進士初授監察御史
輒與太監直忤會遼東御史強珍劾都御史陳鉞阿直啟
釁東邊直反訐珍他事械京進率諸御史恊救珍論鉞罪
上是進言鉞既鎸俸而卒謫戍珍奪進俸三月直尋暱一
方士連湖廣總兵李震以逆聞進又為震白冤上肆方士
於市進亦卒為直所䧟杖午門幾殆弘治中歴僉都御史
廵撫大同兵部尚書馬文升素知進進無不得請以是邊
務得修飾進許小王子瓦刺兩部通貢奉約謹凢入關盡
下馬脱弓矢就舘聽命北鹵惮進威名雲中上谷河曲諸
塞迄無牧馬代藩諸郡王或驕乾没芻餉進一切持法行
已意嘗發武邑王聰沐不律狀廢為庶人四年論劾鎮守
内臣石巖巖反誣進降知兖州府陞陕西按察使己文升
勇復哈密進以僉都御史廵撫甘粛上方略今日之計結
好北鹵撫諭南羌以彛攻彛佐以漢兵出其不意土魯番
所遣擅哈密者可縛而至也果襲牙蘭復哈密轉右副廵
撫陕西継張敷華後因其舊整齊之關中有張明鏡許重
磨之謠入侍郎戶部勅勘壽寕侯賜田河間盡覆所占還
民鹵寇宣大兼僉都提督軍務與平江伯陳銳出居庸時
從征諸將多貴遊子弟為參随冀冐功進下令盡編入伍
否以軍法從事時總兵王璽失律軍敗奉詔切責致仕歸
己廷臣論薦四十八䟽會上崩不果用康陵即位起兵部
尚書䟽勸勤聖學戒逸遊璫瑾以吏部尚書焦芳入閣傳
進代芳冀進暱已進傅公議輒持正會瑾欲盡革天下提
學官進持不可瑾銳庇劉宇宇遣人讒道於瑾冀代進稱
進妄薦雍泰南戶部敗瑾斥泰削進籍而宇果代進随捃
進大同時籍士出雇役錢失勾校為吏乾没且錄進家適
瑾誅得觧復官致仕卒進議事有遠慮初廷臣必欲誅瑾
執堅進曰比属得疎斥足矣疾之己甚恐甘露再見時不
能從卒貽禍縉紳甚烈進八子六登仕籍詔舉鄕試蚤卒
誥歴官南戶部尚書讃少保加太子太傅吏部尚書文渊
閣大學士詩工部郎中詞知府論太子太保兵部尚書初
進位冡宰誥以給事中避嫌改翰林撿討讃以御史改編
脩進削籍誥謫判官讃知縣誥後起為南通議與王湛諸
君子講學改侍讀學士上所著三書一通鑑綱目前編一
圖書管見一太極圖論以國子監祭酒從謁先聖文華殿
進中庸喜怒哀樂章講義嘗論學謂理氣渾全夲無支離
宋儒析理氣為二尚堕佛老之教王浚川深然之誥素澹
於仕進嘗曰来若披衣去若觧帶䘚謚莊敏讃尚書刑部
時議郊禮分合曰昭格天地不在礼文而在渊德及轉戶
部議有創行者輒為報罷曰利不百不變法起太宰時沿
途州邑供帳盛設獨陳文革具成禮讃以文雅志古道卒
召用之積加太子太傅入内閣太廟成加少傅尋引疾致
仕上怒削籍卒贈少師謚文簡論有才略好談兵尚書時
嘗進九邊圖時稱石畫以事削籍起總督薊遼上晚年好
玄修論進家蔵紫清仙人白玉蟾真蹟一夲上嘉其忠欵
論曰許氏八子而六顯歴六曹吏戶兵刑加文渊焉相
傳進起家御史時高夫人騎而從想見古走馬勤瘁之
風進功在邊夫人想亦能參帷幄萬一其所以教子無
紈綺習誥以理學讃以貭素有自来也獨異進能持甘
露之觧而身忤直幾不免豈感於直之故悔己甚之疾
為非䘚倖完於瑾時哉余同門閔氏粛世三尚書子
弟布素呼其僕從若不敢出聲披衣觧帶儉朴久世良
有然耳
王鏊
王鏊字濟之南直吴縣人幼穎悟不凢父朝用令光代嘗
挾鏊遊大胥輒下茟不休侍郎葉盛提學陳選咸以天下
士目之成化甲午應天首觧乙未領會試廷對或忌之置
一甲第三授編脩弘治中歴侍講學士上遊後苑鏊講筵
惓惓文王不敢盤於遊田既罷上誡所幸李廣今日講官
所指殆謂若等時東宫將出閣大臣首薦鏊以夲官兼諭
德歷吏部侍郎鹵警策禦鹵者八語頗侵權倖正德初内
閣謝遷舉鏊自代時内侍八人導上荒酒鏊恊尚書韓文
率文武㐲闕諫有旨督責不撓尋司禮瑾欲引冡宰焦芳
而衆議推鏊遂與芳俱入閣大司馬劉大夏怫瑾㘴激變
土官罪死鏊言土官岑氏未叛激變云何劉得减議或悪
楊一清於瑾謂其築邊大費鏊言一清為國修邊頋乃以
功為罪乎瑾議焚廢后吴氏喪以滅迹鏊曰服即可以不
成葬不可以苟景帝汪妃薨鏊言妃廢不以罪宜復其故
號葬以妃祭以后皆從之當是時瑾權傾中外然見鏊開
誠與言或亦聽用尚寳卿璿等三人忤瑾瑾拳之鏊正色
言古者刑不上大夫幸勿過折辱得免及焦芳專事媕阿
鏊阻之不能得益忤瑾瑾伺鏊無所得且聞交際亦絶曰
過矣鏊懇辭䟽三上得歸屏謝紛囂翛然山水之間嘗自
贊曰噫嘻先生何如其人窮年校書結髮勵行權璫狂猘
不能媕阿一有違言超然不辱遇事直前不知頋忌歸臥
空山晏然窹寐論者以為信筆云嘉靖初遣行人存問鏊
上講學親政一章曰國家經筵之設盛矣然而寒暑皆輟
春秋月不過三月三日風雨免事故有妨免講之曰夙具
講章至期事訖綸音賜宴肃然而退上下之情未見親洽
至於日講可謂洽矣然體分過嚴上有疑焉未嘗問也下
有見焉未嘗献也伏望於便殿之側復設弘文舘妙選天
下文學行藝著聞者七八人更番入直大臣一人領之如
先朝楊漙故事陛下萬幾有暇時造舘中屏去法從特霽
天威從容訪問繙經讀史或及古今成敗民間疾苦間亦
遊戲翰墨大略如家人父子有疑必問有見必陳可以昭
盛典而崇聖學至於古内朝之法今華盖謹身武英三殿
此遺制也請倣其意大臣三日或五日一起居侍從臺諫
各一人上殿輪對諸司請事上據所見决之有難决者與
大臣面議之使人人得以自盡唐虞之世明目逹聰嘉言
㒺㐲不過是矣大禮議起連逐輔臣且起鏊未及卒年七
十有五贈太傅謚文恪其所論𫐠後儒多所未及又嘗論
史班固死天下不復有史矣古所謂史者類世守之人主
所至執筆以随一言一動皆其親見所謂信史也後世史
官雖具員而無定職惟易世之後紬前後奏䟽而分曹書之
夫生於數十年之後追書數十年之前是非曲直茫然無
據縱有所聞或非其實即有其寔又或奪於衆不得書或
迫於勢不敢書或局於見不能書故一時君臣謀議勲葉
汨没不傳而奸險情應亦無能發其微以戒後世監領者
又往往私好悪其間故曰不復有史季子延陵為中書風
流不堕
論曰相傳文恪歾時太湖謁陽山崩哲人之萎誠關造
化今所遺堂卑隘如庶人之家慨然想見先民典則性
嚴方外不甚露同異大率隂折邪萌嘗作明理克己二
箴以進德砥行清不絶俗嗜欲澹然
梁儲
梁儲字叔厚廣東順德人别號欝州居士晚更號厚齋成
化戊戌會試第一廷試二甲第一改庶吉士歴編修兼司
經局校書侍孝廟於東宫日進講讀歴司經局洗馬復侍
武宗東宫講讀戊午冊封安南國王充正使歴少詹事仍
原官迁吏部右侍郎奉命充正使冊封魯藩正德改元轉
左進尚書兼學士專典誥勅掌詹事府事時逆瑾窃权專
恣有不附已者輙以計去之乃指摘大明會典紕繆貶儲
吏部右侍郎實錄成復尚書俄又調南京吏部尚書加太
子少保田賦儲門人也承瑾然指儲罪請沒儲貲以代天
下輸租之丰瑾遂矯詔抄儲家儲在南京聞之色不為動
五年瑾敗召復官歴少傅兼太子太傳謹身殿大學士廕
一子錦衣世千戶儲辭改尚寳司丞又辭改中書舍人又
固辭弗允進少師兼太子太師華盖殿大學士先是楊文
忠廷和首秉朝政以父丧去位儲請敕遣行人督促上道
儲終遜居其下士論多之武宗之將幸宣大也廷和暨同
官蔣冕皆在告中外&KR0837;洶莫敢先發儲與毛紀泣諫於左
順門既而紀亦在告儲獨廷諍累日不得命陕西秦藩請
良田為牧地嬖臣錢寕入藩賄請上許之兵部及科道交
章執奏而大學士廷和冕時又引疾不出儲曰公䓁皆托
疾如國事何時内臣督促草制儲振筆上制草曰昔太祖
高皇帝著令曰此地不畀藩封非吝也念此土廣且饒藩
封得之多畜士馬饒冨而驕奸人誘為不軌不利宗社今
王請祈懇䔍朕念親親其畀地于王王得地宜益謹母收
聚奸人母多蓄士馬聽狂人勸為不軌震及邊方危我社
稷是時雖欲保全親親不可得己王其慎之毋忽上覧制
曰若是其可虞其勿與事遂寝會上自稱威武大將軍鎮
國公朱壽廵邊令内閣草制大學士廷和冕同儲力諫不
聽屡使促勅廷和冕又稱疾不出至是上御左順門召儲
儲奏曰臣不敢奉詔上震怒手劎立曰不草詔齒此劍儲
免冠觧衣帶伏地涕泣曰臣有罪今日即死他日陛下猶
憫臣若遂草詔陛下他日悔而怒曰儲無禮以臣名君臣
罪不可赦上以其不可奪擲劍起竟不俟草時禮部尚書
李遜學等廷議建儲居守朱寕隂受寕王宸濠賄謀入寕
王世子江彬亦欲立所厚遠藩儲大聲曰皇上春秋鼎盛
建儲未宜輕言萬一有他吾軰伏斧鉞矣王瓊王鴻儒亦
助言之議遂寝九年滿進階持進光禄大夫勲左柱國宸
濠反駕且親征議廷和居守儲冕扈從至南都凡七請回
銮不報時且郊儲與冕奏曰兩都郊祀祖宗配位不同南
都郊仁祖皇帝配天北都郊太祖皇帝太宗皇帝配天若
遂郊配位不知所裁乃不果郊又將南幸儲與冕手執章
奏跪請於行宫西階自邜至酉汗浃背上遣中使傳諭再
四弗起對曰臣未奉俞旨不敢起上乃諭曰不復南矣儲
起駕還至德州儲自劾請罷不允抵京再䟽又不允杜門
求歸上固留初宸濠未敗朝臣餽遺皆有記籍既㐲誅彂
籍獨儲與青溪王不與帝崩與廷和等同受遣命茦世祖
自興邸入正大統儲與冕實奉行勸進事稍定復申前請
言官連䟽劾儲初假宸濠衛兵是為故縦反者請召置獄
正罪如陸尚書完云儲曰余惟致仕去終不辯或曰是儲
不臣迹著何所容辯儲終不辯而劾者不已久之乃知與
宸濠衛兵者非儲寔廷和當制正德九年三月十五日之
為也舊例閣下當制擬旨親署銜著茟迹故不得誣儲三
䟽乞致仕無片言自明上䘚可其奏賜勅特遣行人送歸
命有司月給廩食歲致輿隸儲歸日與弟參議億徜徉山
水間嘉靖乙酉上念定策扈迎功唯儲未錄詔廕子世錦
衣衛指揮儲䟽辭上重違懇誠報可而迁子均輔為尚寳
司丞儲䟽陳謝慰劳有加䘚年七十有七贈太師謚文康
儲沉重博稚接人和易立朝四十餘年群邪用事從容其
間若履坦途御史西安張璉論列詆毀人不能堪儲引慝
往謝竟力荐璉璉至大用所著欝洲集藏于家
論曰梁文康坐中書堂較廷和冕更難者二兩在告避責
也儲曰公等皆引疾如國事何尼秦牧地之請抗帝廵
邊之勅一口獨瘁而有机用于其間乃獲帝肯至於南
都跪請與冕共之似猶有互力也寕饋獨與青溪王
不著記籍而素不自以異衆至扵假衛宸濠代廷
和受謗必不自明爱君之篤而以雅量𥙿之雖與
廷和冕共竭心膂而二公猶在範圍之中矣休休有容
一个臣不過如此
楊一清
楊一清字應寕雲南安寕州(或曰己陵人)父景以永樂鄕薦歴
化州同知一清七歲能文心計精取市㕓曰記米塩繁屑
多寡之數一過輒舉無遺於六經百氏無所不窺夲朝故
事尤歴歴通曉八歲以竒童入翰林為秀才憲宗命内閣
選師教之受業於黎文僖淳寓居丹徒年十四中順天鄕
試時己抗顔為人師有文中子之風矣十八登成化壬辰
進士授中書舍人二十三年擢山西提學僉事改陕西所
造士率魁天下為状元者二其以學行功業&KR3799;聞者不勝
數久之歴南太常卿壬戌鹵火篩入寇以右副都御史督
理茶馬察出荒熟牧地十二萬八千四百七十三頃具奏
准招商自携夲篦茶入轉進茶司每一千斤價五十兩大
約計官銀萬兩舊買馬不過千匹此可三倍之其利在官
與開中商茶不同累朝以爲便甲子鹵大篩復大寇遂以
廵撫兼經略邊務一清劾罷總兵武安侯鄭甲及兵備不
職者數人請釋緣事守備楊宏自劾裁抑鎮守中官支應
歲省數千金創城平鹵紅古二處以援固原築墙瀕河一帶
以捍靖鹵忤瑾不克竟己丑鹵數十萬入寕夏乘勝直抵
固原一清輕身定平凉會總兵曹雄議堵禦鹵聞一清至
褁衆走正德改元命總制全陕三邊兵馬上䟽極陳戰守
之策凢十餘事皆關要害閹瑾以不先白己内批罷一清
官歸休丹徒復他搆逮詔獄大學士李東陽力救免庚午
安化王寘鐇反寕夏太監張永奉命討賊復起一清總製
且發一清謂永曰寕夏不足平非久當有捷報内變事非
公莫與仗也永入陕果聞仇鉞己擒賊永還遂謀去瑾力
靈川土人素苦漢官科虐一清再釐飾之母事深刻謂邊
軍之困由科差煩重私役買閑為弊居多屯軍地去粮存
逋迯萬數而湖地草灘半為將領所據反私役採取以自
封殖於是自鎮守太監及總兵以下各退出後占有差條
陳地方急務十數事其大者乞旌死節都指揮楊忠李睿
等與&KR0647;瑾意忤己延綏鎮廵奏請會兵搜河套零賊一清
建言邊城空虛河西邊鹵屡肆搶攘乃舍門庭侵犯之寇
尋伏蔵迯難之嫌得不償失事止初真鐇之變監永聞一
清内變之說佯示不知一清引永手畫瑾字永曰識之且
問根幹連結即言何自入一清曰爾時當獲有間觀討賊
不付他人付公上意可知矣䄂出二奏一言寕夏一及内
變且嘱永勿急俟面數安化捷上心傾公乃屏人入此奏
永沉吟一清曰公言無不濟即否公頓首請上立詔瑾蹂
跡之無反状寕殺永謝瑾継之以哭泣上必大警瑾誅公
大用益矯所為吕強張承業暨公千載三人但須得間即
行稍緩敗矣永勃然作曰老奴何惜餘年報主己而入京
竟如一清策上覧奏主瑾侄劉二漢方面大耳潜謀不軌
輒頓足立召瑾瑾方應召己有别旨令永没其家矣上既
縳瑾下獄猶疑未信及登城閱所抄兵器露不絶始吐舌
竟誅瑾䓁永乃備言一清夲謀以才望召為戶部尚書尋
加太子少保改吏部起廢拔幽凢為逆瑾所搆䧟連茹以
起時兩京山東河南盗賊䗦作廷臣惑撫議一清獨執不
可曰中原百姓敢稱兵熾亂罪不赦時太監谷大用總督
軍務一清薦侍郎陸完為提督密示機宜金山之捷竟如
所料云寇平加少保尋簡入内閣以時事多乖言不盡用
稍示模稜家人子弟頗為奸利時論貶之乃因災異上䟽
自劾錢寕啣之遂謝政家居宸濠變起一清以田居議固京
口閱城設險出粟賑軍東南恃以無恐後上南廵信宿其
第時有導上幸浙者一清從容諷諫亦以梁儲䓁力勸遂
不果嘉靖初大禮議起一清寓書冡宰喬宇張生此論聖
人復起不能易也四年再起兵部尚書兼左都總督三邊
陳急務四事會張錦奏遷顯陵一清曰地道尚静體魄宜
安山陵既定無故移徙恐有他虞况獻皇帝大葬之後陛
下自藩邸陟至尊不謂之吉壌不可也乃不果遷未幾復
吏部尚書武英殿大學士加少師兼太子太傅上製詩一
章賜之一清明於知人仇鉞王守仁楊宏伍文定俞諫等
皆所振汲而從學者尤多丹徒靳貴同在内閣太原喬宇
為冡宰皆執弟子禮於陜得三士康海吕柟馬理皆為門
人其在靈州每諭諸將曰無事嘗如有事提防有事嘗如
無事鎮静七年以灾異極陳脩省上自引咎同官張璁力
排之求去不允明年以璁意薦永壽儒士葉幼學為翰林
待詔會張桂事相左激忤並落職學士霍韜以一清内主
之力詆上前一清乃疾去而璁萼復職尋以入餽為張永
志墓㘴閒住九年卒時八月夜四鼓寒風颼颼堂戶閉忽
皆洞開前一日有卒過一清門恍惚見驅輿出騎從旌幟
甚盛䘚私念曰吾聞楊公病今將何之及間出大市又遇
楊公如故己乃聞一清殁以為神去一清生而隐宫貌類
寺人無子學博才雄善調停應變濟務尤曉暢邊事羽檄
旁午一夕十䟽口占指授悉中機宜又好汲引人人或訾
已顧揚薦之一時俊逹喜功名者争趋其門晚稱石淙先
生二十七年贈太保謚文㐮
論曰時同朝有兩神童東陽四歲能書一清七歲能文
一則容瑾善其用一則制瑾妙其用皆旋轉乾坤之才
拘理者未可與語此力贊璁議以情合禮三殿閟侐之
說似贊帝&KR0786;勤恰亦不失遵祖敬皇騎龍上天邃菴旌
旗空引即失傳吾謂文㐮不死有太學生孫育以邃菴
鄕人蒙恩最渥及霍文敏廷訐一清育恐見及錄其逸
件數十上之冀自觧未幾䘚一清往吊之其子跪阻吾父
負恩愧煞地下一清曰無為彼借我免禍我自宜凉之于泣
謝人稱雅量規為極大不屑屑口舌争頋正德九年之弭灾
五事一視朝太遅二郊祀太慢三不宜創𣑽宇于西内四不
宜調邊兵于禁地五皇莊皇店及織造䓁事害民巳甚明
知不報而不淂名及之意在圖淂當騖群吻非其義較之以苦
口塞責者千里
喬宇
喬宇字希大山西樂平人祖毅以進士歴官侍郎工部父
鳳聀方郎中皆知名宇受經楊一清弱冠第成化末年進
士復從李東陽遊肄業古文辭初授禮部主事改吏部進
郎中迁太常少卿宇慱該兼精篆籀篤好山水雖棋奕之
戲亦冠一時長身偉貌舉止凝重導駕齋壇孝宗持竒之
歴陞戶部左侍郎正德中劉瑾用事恬守無間以南京兵
部尚書𠫭贊幾務寕濠反㐲死士三百城中且起宇從容
筹畫戰守外對客談笑飲奕自如而密偽作虎牌二誤之
飛報某月日上命某總兵統京邊軍某總兵統土漢兵若
干若干次第出某路刻日宸濠盡矣又以守備太監劉瑯
頗與濠善間使人以利害惕之瑯懼於是盡發濠所置間
諜梟之江上使指揮楊銳守安慶固南京上游濠攻安慶
久終不利去退入鄱陽湖為廵撫王守仁所縳武廟親征
朝正朔行在有旨百官戎服入宇獨朝服率先江彬扈駕
出入挟邊軍魁然大也宇先選徤兒為肩輿矬小耳彬傲
張其武問宇即南中有堪角場閗手者乎宇曰無之且未
及選也出敝與卒稍稍試之邊軍一再閗皆僵彬大驚若
失彬射生暮返呼聚寳門門者曰喬尚書鑰不私啟門近
行宫除道不馳伏馬不呼知之乎彬竟止宿報恩寺彬率
多偽傳宇必面奏行之以保障功加柱國少保兼太子太
保吏部尚書嘉靖初史道誣劾楊廷和下吏部宇荅奏道挟
私妄言遂為御史曹嘉所論稱疾求退不允錦衣校尉支
俸通倉横取狼籍主事羅洪載按罪詞迎百戶張瑾洪載
遽杖之瑾奏洪載擅笤禁衞下洪載鎮撫獄宇從林俊孫
交後上䟽論救請改付法司不允張挂䓁以議礼得幸宇
䟽略曰禮官之議隆正統也萼璁之議厚私親也按祖訓
有兄終弟及之言即所定大明律稱所厚者曰父母本生
亦曰父母陛下稱興獻為本生正統之傳一夲之恩盡矣
無鈌可無更議上怫己席書代汪俊尚書禮部召璁萼等
於南京言官馬鳴衡等並被黜謫皆由内旨宇言陛下以
一二人偏私掩天下萬世公議特出内降不與廷推為國
家百餘年来未有之事䟽入報聞宇又力言朝廷飬士名
節為先皇上御極凢先朝傳旨陞官雖匠役諸較亦盡黜
革今學士之選甚荣而以恩澤倭倖處之非所以勵銓衡
也上切責之引疾去大禮成以冠帶間住宇自處澹泊家
居用陶甓衣服若寒士延接儒雅如恐不及負一藝者悉
被欵奬平生未嘗有惰慢之容毁譽之口及没二妾劉許
自殺以殉之
論曰希大争大禮争内降侃侃不撓乃先是不間逆璫
豈無意整齊君側乎曰事有大於是者矣寕濠之役後
世功其戰不功其守於是王與伍獨烈鄱陽而不知安
慶門開寕势如游龍氣壓金陵彼米從其客計不及頋
而大可危者見矣是故有王與伍不可無&KR1324;&KR1324;才有餘
其計智稍近新建賭墅而屐齒故不折雖所應敵大小
不同而鎮定之力本於其學何必傳習為能哉
楊廷和(子慎)
楊廷和字介夫四川新都人系夲麻城五世祖避亂入蜀
父春湖廣提學僉事廷和負竒穎日讀書以卷計嘗夢天
門開遥瞻卓楔曰祭昌時十二歲舉於鄕成化戊戌進士
授翰林院撿討弘治中歴詹事府少詹事兼翰林院學士
正德元年進詹事仍兼學士二年侍經筵例進規諫上謂
監瑾經筵畢何復贅此瑾奏廷和與同講劉忠宜外謫並
出南京侍郎皆添註尋陞廷和戶部尚書入為戶部兼文
渊閣大學士時孽璫毒蒸寰宇數年内駭奔未息南平北
討政府囂欲同官李東陽曰吾於文翰有一日之長若經濟
湏介夫明年加少保兼太子太保五年進吏部尚書兼武
英殿加少傅兼謹身殿七年如少師華盖殿屡䟽視朝及
御経筵罷邊兵嚴宫禁西僧市肆等事不聽明年三月以
憂去𧺫復上廵邊廷和病言北鹵不時出没正統故事可
為明鑑不報來年六月工復議北征廷和復力争上竟自
稱威武大將軍促内閣草勅廷和䓁合諫必不聽十五年
廷和及同官毛紀䓁上䟽行在謂大祀之禮在正月社稷
之祀並在仲春孝貞皇后大祥在二月二日禮宜即時祔廟
今俱改卜至再朝覲官員吏部考察上請未奉定奪離任
既久政務悉廢殿試進士亦己踰期自去秋聖駕南行至
今八月有餘在京在外各衙門題奏俱未蒙發㐲望即賜
班師以躬萬幾不報當是時五位虛拱宸濠播亂訛言載
路包藏禍心者所在而是廷和血誠隻影周旋其間遠奉
綸音近承慈旨大合衆謀小事獨断獲免非常反大駕至
自通州事勢倉猝四家銳卒環布蕭密伺一髮之纇禍且
不測廷和外示安徐側身匡飾蹕以無恐時有狂生上書
數廷和過失廷和延禮生泣下曰久當不負良規已而駕
晏豹房安危俄頃禁從兵悉属江彬廷和密與太監張永
謀啓太后請旨誅彬先傳令散軍士各就賞所彬覺顧瞻
無人遂就擒旋以優賞犒思歸邊將俾令掃迹出關以免
後禍盖承旨專制者卄有七曰乃定遣迎世廟禮廷和請
由東安門居文華殿上箋勸進擇曰登極上語長史袁宗
臯遺詔以吾嗣皇帝非為太子命從行殿受箋由大明門
入日中登極下詔改元廷和釐正國是以新詔裁割冒濫
職員十四萬八千四百餘人省太倉栗歲二百五十餘萬
大禮議𧺫廷和簡漢定陶王宋濮王故事授禮部尚書毛
澄且曰異議者以奸䛕誅時有未選進士張璁詣禮部侍
郎王瓉言帝入継大統非為人後與漢哀宋英殊瓉故宣
言於朝廷和以其抗禮嗾言官論瓉調南京於是尚書澄
會公卿六十餘人上議請考孝宗而稱興獻為叔父益王
子崇仁王後興獻称興王為考而稱益王為叔父帝曰父
母可互易若是耶其更議廷和與冕紀䓁持前議堅争帝
争皇争入門争謁廟皆廷和為之倡一再封還手勅及張
璁作大禮或問辨継統継嗣之異以遺内閣不聽上惑之
廷和不獲已乃草勅云奉慈壽皇太后懿旨以朕本生興
獻王稱興獻帝母稱興獻后憲廟貴妃卲氏實生興獻稱
皇太后仰承慈命不敢固違旋以火灾帝亦心動勉稱孝
宗為皇考慈壽皇太后為聖母廷和遂授旨出璁為南刑
部主事慰之曰南中非子所宜柰何以大禮相厄也上諭興
献帝冊文朕宜称子廷和不可復諭宜稱長子廷和令禮
部侍郎賈詠題主云興獻帝神主不署考與叔亦不稱子
遣成國公詣安陸上尊號并尊卲氏壽安皇太后太后薨
廷和議哭靈一日十三日除服帝不從必以二十七日禮
官請素服御西角門上不可勅禮部上尊號曰孝惠康肅
温仁懿順恊天佑聖皇太后時遣内臣蘇杭織造廷和踵
科部臣章僑等力諫且曰蘇杭諸府饑窘非常正供不給若
更兼以織造恐激他變勅書必不敢草上怒其違抗切責
之廷和遂移疾乞休詔許之科臣葛鴻奏乞慰留不報久
之竟考興王入太廟事在興王傳命費宏監修大禮全書
易名明倫大典勅曰大學士楊廷和創主濮議尚書毛澄
不能執経㩀禮蔣冕毛紀轉相附和林俊著論迎合喬宇
為六卿之首乃命九卿官交章妄執汪俊継為礼部仍主
邪議吏部郎中夏良勝脅持庶官必遂邪志何孟春鼔舞
朝臣伏闕喧呼姑從輕議廷和為罪之魁以定策國老自
居門生天子視朕法當僇市特寬宥削籍為民毛澄林俊
既病故各奪生前官職蔣冕毛紀喬宇汪俊己致仕各奪
職間住何孟春情犯特重夏良勝釀禍獨深俱為民其餘
姑不問已正法與者不再䆒廷和初以翊戴功加伯爵廕
一子錦衣指揮使辭免仍加錄廕進太傅不拜三年以議
大禮盡革及卆復夢天門開有二旙導之去隆慶中復其
官加贈太保謚文忠廕一孫尚寳司丞一孫入監讀書遣
官祭葬廷和才器恢廓鄕先逹余粛敏子俊夙重之歸老
之日獨持大明律與别曰介夫當相天下請熟此以助他
日謀断廷和於書無所不窺耴資経濟故於當代典章條
格人才政績邊防阨塞軍伍錢役叢瑣遠邇心計耳濡如
身親周旋而抵掌可述酬荅機務之際殆𥙿如也張永嘗
以束厰功乞封已持内旨引内官劉馮兒例要廷和廷和
曰劉以功封其族人非加諸其身也取故牒示之乃已其
談笑觧紛如此至當大亊智勇奮溢臨九死而不回位極
人臣居處同於寒素每官歸必為鄕人建一惠利初通水
利灌涸田萬頃號學士堰次捐建坊牌費脩城城成而賊
至淂完次建義田贍族人廷和四子長慎字用修號升庵
廷和得子遲禱神見夢五代夏魯竒至曰武臣也以中庸
十八篇輔之遂生慎年十一工古文辭擬過秦論廷和曰
吾家賈誼也十八從父禮闈較士淂落卷雀銑呈父錄經
魁銑後称慎小座主云二十四状元及第或以廷和故目
為面皮狀元既授編脩䟽諫武宗廵邊不報移疾歸世宗
即位諸權閹張銳于經䓁㘴論死而以金免慎進講虞書
金作贖刑稱贖者用之於小過若元悪大憝不在此典明
年代祀江瀆詣京口楊一清家質其所藏書疑義一清言言
成誦遂大驚益肆力於學預修武廟實錄甲申两上大禮
議跪門哭諫一再廷杖死而復甦戍雲南之永昌雲南按
臣郭揇卜舘雲峯居之上議并為諸臣請逮獄為民自是
無敢救慎者慎在戍與昆明胡廷禄晉寕唐錡大理吴𢡟
李元陽永昌張含相倡和放浪聲伎隤然禮法之外至醉
而傳粉作雙了插花舁行市中諸妓捧觴從凢酋彛欲淂
慎詩多以精白祾作祴遺妓妓酒間索書祴諸酋便購歸
什藏之有規慎者慎曰聊以耗壮心遣餘年古人嘗有之
時圡舍安銓鳳朝變𧺫慎與副使張峨謀堵禦賊敗去外
艱詔許歸㐮事復還滇布政高韶聘修雲南通志或有冐
嗣穎川友德覬世爵者慎不可赴廵撫劉大謨召修蜀志
還復戍所既七十餘且還蜀雲南廵撫昺㨜四指揮銀鐺
即慎家勾之甫至昺已墨敗然遂不能歸病萬禅寺與李
元陽䓁訣有魑魅禦客八千里羲皇上人四十年及知我
罪我春秋茟今吾故吾逍遥篇䓁句海内惜之卒年七十
有二穆廟初進贈光禄寺少卿盖明興士大夫博學饒著
𫐠無如慎者凢宇宙名物經史百家下至稗官小說醫卜
技能草木蟲魚靡不䆒心亦訂其訛謬至於論王導之賊
晉室辯太王之非剪商魯之重祭不始於成王周公春秋
五覇深斥乎椘宋秦繆引墨子及修文御覧以辯范蠡無
載西施之事引黃東發蘇東坡之言及李漢韓文序以辯
文公與太顛書之偽駁歐陽氏非非堂之說斥戴石屏之
無行傳節婦唐貴梅之死証據古今闡揚幽隐重慶守劉
繪嘗貽慎書有鑿石辨剥泐破冡出遺忘之語言其實也
好學窮理老而不&KR0786;平生著𫐠一百有九種而周官音詁
轉注古音略六書索隐分隷司講風雅逸篇五言律祖選
詩外編為最精鑿後何喬遠作史稱少師武臣之夢其戍
籍乎中庸十八章所謂追王者是大禮之兆矣慎妻黃氏
為尚書珂女世傳黃詩開闢過於慎
論曰明時十二歲顯大理卿朱奎太常卿任道遠兩以
神童侍東宫與介夫而三子升菴十一而工古文辭二
十四而状元及第可謂世早逹莫侔也論禮雖少變通
頋所持近正不為阿容至南選張璁似大有意然已知
璁口必不可捫欲示畫一而豈意帝夢不釋璁又復有
佐璁奪帝聽者則介夫格心之學尚缺講觧從衆從下
夫子亦或曲通天子議禮禮時為大亦更有其道矣獨
于正德時不遠朱寕張銳䓁為濠𣸪護衛及太監張
忠濠隐乃欲𣸪革護衛以免後患既又因御史蕭淮之䟽
剴切甚意勧濠上護衞自贖上命駙馬崔元奉上諭行廷和
意也遂大索寕藩偵䘚介夫持礼極正而猶不免初終牴牾
不一節乎然与此尚書之指故自别
罪惟錄列傳卷之十一下
徐階夏寅
徐階字子升南直華亭(人)嘉靖癸未進士第三人授編修
與告歸娶永嘉張璁議撤孔子象階力異議且得罪廷臣
多申救者勿問謫延平推官毁滛祠剏杜学清久繫盗阻
尤溪亂監司以屬階設方略旬日獲其渠帥歴僉事副使
督學浙江江西稱𫐠王文成有說亦像祀焉累進國子
監祭酒為籍籍諸生淑慝月朔誦之以吉服受淑籍素
服受慝籍遷吏部右侍郎故亊吏部官率鐍閑示嚴階特
破例開門延訪無&KR0786;陞禮部尚書莊敬皇太子薨階議喪
禮稱旨累請立皇(太)子不報庚戌鹵闌入逼都城階請出
李珍於敵愾自效中涓䧟鹵歸為鹵乞貢
階計緩之令辯士先之風諭淂戒備及勤王兵集鹵果退
𧺫聶豹戍所為都御史料鹵且言安卒善戰雲中卒善
諜宜各用其所長時朵顔三衛寔隐導鹵階以露其迹必
大治之不可而忘之不可姑責(以)扞圉失職使彼易受而
後撫之上以為然自是言便宜者率密諮階階請益任用
初孝烈方皇后宫闈之變有翊護功及崩上意祧二宗而
以孝烈主祔廟階言女后不先入廟宜祀之奉天殿别室
上怒趍階再議階不得已更請太廟奉先殿各益一室令
仁宗緩祧而后先祔上亦不許竟桃仁宗祔孝烈然天下
皆以階議為正加少保兼東閣大學士上欲罷入衛䘚階
言非計因請汰营兵老弱者而取其餉以充賞賚倡勇敢
皆見納一品滿三載進柱國太子太傅倭犯邊海階請并
責承守令俾恊將較主守失事者罪之鹵數優邊宣大不
得耕畜戍䘚月餉七鐶僅易米二斗而畿甸二麥熟階議
移餉其地米價且漸平上如其議給事中吴時来主事董
傅策張翀極論閣臣嚴嵩罪嵩疑(階)所使詔下三臣獄考
掠無實二臣遠戍階獲觧尋加太子太師進少師己嵩姦
益露上久察階忠密札諮問不絶鮮及分宜矣於是御史
鄒應龍復踵論嵩父(子)切上勒嵩致仕下其子世蕃獄戍
之上以嵩去忽忽不樂手諭階欲傳嗣令擬詔階謝不敢
適吏禮二部奏遷應龍通政遷議報可矣忽内旨切責二
部應龍僉邪不宜官階力觧得免上久亦悟輟嵩直廬賜
階階既居首揆盡反嵩政務收人心用物望嚴杜筐篚天
下翕然想望風采前是軍功率及閣臣階以為倖不宜與
賞將作大匠徐未有殊寵上欲崇以宫保階力持祖宗無
是例上為默然十五年滿加上柱國固辭會方士熊䓁
進長生餌階力言不可用上因問此日乩何以不下荅曰
此邪術惑聽未宜深信上亦頗怠厭之鹵大寇通州階請
先備順義以竒兵徼之古北口鹵果走順義不能入出古
北口遇伏大敗去請城張家灣以固委輸穆宗在𥙿邸景
王未之國爱幸日異姦人謀欲廢興階為匡護萬端景王
䘚就國上下制建穹壇及更興都故宫殿階苐以蔵匱為
言工已初䣕𢡟卿挟嵩熖歲益淮揚塩課(額)十餘萬額不
登商多亡匿急則雉經階請仍其舊戶部主事海瑞上書
戅得罪逮詔獄階言瑞求死以沽直言母遽與其名瑞得
母死上久病欲幸與都以階言且止穆宗即位請罷齋醮
土木復諫諍得罪諸臣舉節行及怙退久廢者御史齊康
受新鄭拱旨力詆階階引罪乞休九卿大臣咸代階辯而
臺諫(同)劾康連新鄭新鄭去位康亦遠謫時有中旨令館
臣(撰中秋)致語階謂先帝新棄群臣非宴樂時臣不敢奉
詔上於是為罷宴上謁陵甫至齋宫使中貴以意問曰祀
在次日即輕騎一出觀形勝恐無害階曰上以祀来乎以
以觀形勝来乎上遂先陵事己欲用太監李用䓁分監营
兵又命修内教場勒中貴習騎射階持甚力上難階且止
至欲一幸南海子以階諫不果一品九年再滿力求去詔
慰留加伯爵俸固辭尋階與中使李茅忤稱病不出御史
張齊因汚階奸利六亊階再䟽辭獲允新鄭再起啣階舊
適漢陽知縣孫克弘家人公事入京科臣韓楫誤以階同
鄕謂階所遣猝入其卧索私書不得輒彰言克弘夤緣遷
轉極口詆階拱又使所暱監司郡守曲伺階黨里必侵階
階恬然不校拱敗獲免甲戌孫元春舉進士每戒之曰無
兢之地可以遠忌無恩之身可以遠謗咸謂名言卒年八
十有一贈太師謚文貞階材器老成學本姚江生平無姬
媵之侍無臺榭之餙與人無偽田宅禄廕輒以推分弟侄
所著有世經堂集文有根抵嚴扵法度同鄕夏寅能文留
心世務嘗以諸葛武侯范文正公文文山自期歴官布政
使嘗䟽論兩京離合之勢以制之天下重臨清徐州以固南
北咽㗋正風俗立紀綱崇文化作人才并議文廟禮樂之
數皆夲又曰此生不學此日閒過此身一敗為三可
惜
論曰姚江身其學不能遠忌與謗然則文貞其有加精
者矣英明之朝其用諫貴陳與諷歴朝良弼得行其直
幸而成名與不得行其直幸而成名於格心之法尚差
絲黍文貞之以無兢無恩自處其成名而非幸也哉夏
寅三可惜不從致知入頋立論頗合則
張任
張任字希尹南直嘉定人嘉靖中以進士高第擢工部主
事出督淮浦漕艘強於職吏不敢夤緣為奸有竒羡悉以
歸長府比三歲得八萬金滿考無害晉員外治武庫同舍
郎黃元恭鞏與任皆好為亢直言頗侵分宜嵩嵩聞之不
善也會幸帥鸞白上請勾稽武庫仗淂借以中任任䓁悉
外𥙷任淂大名府通判量移同知嘉興遷袁州府袁政分
宜里居也分宜嘗從容謂次相華亭階為我擇一良守階
曰以趙穎川鉤距所不知欲袵席之則亡踰任者而分宜
故之遂以任任至官廼日取分宜暴横舍人子加三木
焉曰此因而主惠小民意也憂去𥙷嚴州嚴俗樸而簡任
一切用柔道理之鄢中丞𢡟卿者挟分宜重不觧臺紱而
治鹺政所至假檢攝為恫喝公私帤如掃獨難任無所問
曰去之此曹子強項不易語盖時淳安有海瑞云既分宜
罷任始擢山東按蔡副使久之佐治漕工甫就官署火妻
楊與子女四俱被灼任病悸乞骸骨不報進參貴州藩至
長沙忽心動復上章乞歸不待報而外艱訃至矣起浙江
右布政移山西時嶺右大藤破八寨蠻連龍哈布咳二圡
司尤獷虣任以右都御史出廵撫廣西簡行伍申約束蠲
逋賦發公庾斥貪墨抽銳士分道治賊刈其東岄尤黠者
捷聞復大誓師合搗其穴不三月悉盪平斬級垂萬鹵男
女如之牛畜器械萬萬計圖善後七筴設三鎮戍要害分
信地迂衛所廣屯田開道路議粮餉上從之而任病矾卒
矣贈兵部左侍郎錄子入太學
論曰分宜能安袁州守而鄢御史不侵嚴州希尹作用
故别或猶以華亭好口故然則清勤素白亦果忘之歟
功名在藤蠻以強項淂行其所為故又以袁州分宜不
能不存任任之幸也
趙貞吉
趙貞吉字孟静號大洲四川内江人性通穎六歲讀書日
盡數卷年十五淂王守仁傳習錄以為獲所歸嘉靖戊子
甫鄕荐走謁故相楊文忠廷和於里廷和一見嘆曰孟静
杜稷臣也内艱事佛埋古刹不擲沐觧衣者數年舉禮部
廷對都御史王廷相撫其卷曰雖沼安策弗能過矣上嫌
其語竟置二甲尋悔之乃首列庶吉士特旨留舘授編修
貞吉奏請求直儒以贊大業為執政所不懌謁告歸𧺫歴
遷國子監司業進諭六舘士首揭中庸性道教為訓鹵薄都
都城嫚書入朝責欵急上集群臣議日中莫敢發貞吉大
言曰城下之盟春秋耻之莫若下詔引咎錄周尚父之功
以勵邊帥釋沈束之獄以開言路輕損軍之令重賞功之
格飾文武百司共為城守遣官宣諭諸將並督力戰詔以
左春坊左諭德兼監察御史領勅宣諭并給白金若干惟
所措頋勅未有督戰語貞吉以宣諭亊畢還奏上怒謂貞
吉所領金未有措置苐為尚文束遊說詔錦衣逮杖落職
𥙷廣西荔波典史量移徽州府判己而上每念及貞吉歴
遷光禄寺卿六任皆南都三殿灾貞吉移書執政言大工
復作不宜提編加賦重困於民相嵩見之大忤又三年陞
南戸部右侍郎艱歸改北時議薊州增設戶侍一員督餉
練兵嵩以属貞吉貞吉以部中與薊州何異出無益嵩作
色且罷嗾其黨給亊張益劾貞吉奪官去貞吉屏居王溪
莊聚諸生復申致知之旨隆慶改元𧺫吏部侍部兼翰林
院學士暫掌國子事充日講官時北鹵陷石州貞吉數與
執政議邊事不合乃自求南禮部既行適上頋講筵無貞
吉諭還貞吉日講乃復以禮部尚書兼故官時議招練南
兵十萬於張家湾貞吉執不可曰曩南京建振武营已致
大變今欲十振武营於都城側哉進文渊閣大學士入輔
大政請論大同邊臣棄城之罪不果行又請遵柤制收兵
權以飾戎務將見&KR0894;官軍九萬人分為左右中前後五营
各擇一將統之責令開营教習仍以文官廵覈之每歲春
秋校閱凢將官能否軍士勇怯枝藝生熟皆淂奏聞而賞
罰行焉要令五营盡成精銳有亊則領勅將兵於閫外亊
畢則納印歸卒於营中上以為善而亦不果詔貞吉兼掌
都察院加太子太保會兵部尚書霍冀為科臣所論劾疑
貞吉主使力䟽求退貞吉亦䟽辯乞休上不允閣臣高拱
啣故相徐階欲中以危法追䟽階假託遺詔凡𧺫用先帝
罪臣明係讐主宜有以治之貞吉拂衣𧺫曰若是則將如
宋奸黨碑矣拱色變迄不淂逞於故相階嗣又以故錦衣
陸炳係階姻家嗾御史追劾舊例一品爵應議拱不待議
輒擬削爵没産自是貞吉與拱大忤亡何俺荅孫把漢阿
吉等内降貞吉請慰来者心詔與那阿吉指揮使阿力哥
正千戶時鹵求封貢朝議紛然貞吉獨請督撫姑置封貢
亊苐令俺荅速献投鹵叛入趙全等九人易其孫去是時
考察科道旨從内出貞吉曰是新鄭將倚法為報復計也
䟽争之給事中吴時來伉直不附拱拱銳欲去之貞吉不
可争至日中拱知貞吉不可奪卒從貞吉以故臺省名士
得全者衆然拱益恨貞吉刺骨嗾給亊中韓楫枉劾貞吉
貞吉䟽懇放歸俾拱復專内閣上允貞吉暫還時論惜焉
後鹵果還叛人趙全䓁獻俘禮成上以貞吉嘗與議廕一
子中書舍人貞吉抵家諸門人請設教聖水寺擬作二通
遺諸門人内篇曰経世通外篇曰出世通二通各分二門
内篇門曰史通曰業通外篇門日說通曰宗通内通之門
八部史通部曰統曰傳曰制曰誌業通部曰典曰行曰藝
曰術八部具而百代九流之緒備矣外通之門四部說通
部日經曰律曰論宗通部曰单傳直指四部具而頓漸半
圓之旨悉矣疾作輟編卒年六十有九贈少保謚文粛貞
吉孝友天至剛忠英偉稱其氣貌觧褐即身任天下憂先一
語雖百挫不回其文章不襲人後而慱辯雄深要歸於道
論曰迹文粛所著𫐠儒禅兼以是為文成之學也而不
大見其用如文成新鄭以&KR4211;忌故忤文粛却不能奪女
粛聖水寺固在也在文成學擬禅而不言禅在文粛學
擬禅之學不必不言禅此有同異微分處
葛守禮
葛守禮字與立山東德平人嘉靖己丑進士司理彰德有
盗横連士族百家平之入立事兵部閱高䴡貢使却其私
交國王為立坊界上以志其廉歴按察山西晉籓遣官清
牧地㕍門外酷幾致亂閧傷王官守禮但治倡亂者使吏
代輸其賦亊平改布政陕西泰藩以收地侵民田立石隴
上守禮仆其隴上石田還民韓貧宗譁會城晝閉曉譬定之
且入覲蔵吏奉羡金為装叱不受吏曰徒嬴後人矣曰安
知後人必入此既上計髦其小吏吏未髦也為引罪布政
據報不實何忍小吏受枉尚書敬服歴吏部侍郎時議添
設重臣省灾各郡守禮曰是擾之也責廵撫便尚書缺守禮
攝部相嵩意有私屬不應令别推必私屬必不應以是忤
意遷南禮部尚書條禦倭四亊精選將而重任之調近兵
以戰練鄕兵以守曰上彛獷優不任也倭野戰則長攻城
則短宜占地令清野且勸輸巨室不責小民以傭賃之意
通之亡何用灾異自劾去穆宗即位𧺫尚書戶部時發帑
金賚邊議汰伍守禮曰以萬金賈衆怨哉議止嘗曰屯塩
不𣸪則國費無經錢法多鑄而務精則私鑄無所取嬴門
課襍税兼收銀錢則民不致偏滯復上寬農重本䟽艱歸𧺫
刑部請嚴酷吏復抗論客兵之害宜畿輔郡縣一切編為
保甲無事則耕有事則戰即以客兵行粮食之不果行時
追論方士王金進藥世廟詿誤守禮獨以為誣一時服其
得體改左都御史振紀綱禁侈靡且請端夲原自朝廷始
曲阜世令不任朝議流官易之守禮請舉賢者以代世職
如故以太子太保致仕守禮通經術嘗論宣鎮退守南山為
非計又論揚州坐商無力赴邊報中塩多積滯以致邊商
不行墾曰亦不舉何以𥙿邊又論招軍不如練土兵而無
軍名可以精用著有家訓静思稿若干卷䘚謚端粛
論曰端粛風格初見寕飾三籓而禦倭𥙿边兩算確有
禆百世惜不果其行誠練鄕兵扼要但清野毋令狂逸
倭自盡此周亜夫委數郡之策也何至与為東西坐大
困而練土著一法後世防邊無過是不征兵而兵是即
與以募餉而無安家在道之費而餉减彼耳目習則略
生患害切則怒勇且問護其里与飽人而護其里孰急
飽近者護其里与飽遠者而走以護其里孰便又况危
疑怨毒氣喪則力敝夫何所頼之而主邊計者卒不出
此則以喜功与卸責兩念無寔寔固圉之意李牧十年内
不責功而將略千載莫嫓盖將將者之能矣觀明季榆林
廢將尚能自繕致死豈非練土著之明騐欤
徐中行
徐中行字子與淛江長興人白晢美姿容能古文詞工談
笑以嘉靖進士授刑部主事與諸曹李攀龍王世貞交驩
同年梁有譽宗臣吴國倫咸相劘切會郎官楊継盛上書
劾相嵩論死中行時饘食繋中間入一慰劳慷慨欷&KR1187;進
郎中継盛喪歸中行觧槖追賵之相嵩乃伺諸嘗善継盛
者於是太宰李默被蜚語下法曹當中行讞默素知中行
中行意稍寬之詔不可出知汀州府時廣寇蕭五以衆犯
汀中行啟關入避難男女無數堅壁老賊賊不能破移圍
指揮董珖壘中行開城恊擊敗之盡&KR1987;其所俘歸復令㐲
兵高吴道徼之擒其酋推功武平令故中行畫乜已謂三
圖當要衝議城之以一通判控治寇益觧憂歸𧺫汝寕伊
王負上寵創築城垣及諸不法事甚夥中行承會勘緩頬
為王數利害悉王悚立毁垣及省諸不法有大猾誣中通
判何甲被逮何義不受辱雉經死而猾踞横自若中行為
捕猾致於理汝人快之左遷歸士民遮道哭中行性好客
客滿座所稍能綴韵語操一藝者問衣衣之問食食之為
草書噓薦立數十凾不&KR0786;中行坐是益困意樂之𥙷長蘆
之轉運判官甫三月遷瑞州府同知超為山東按察僉亊
内艱𥙷湖廣廵武昌故友諒陳氏後曰柯彩鳳者員湖為
盗薮中行掩而斃之於獄搜其積粟藏鏹以賑飢人活萬
計黃鶴楼燬計以廢殿材新之忽江漲有大木無主随水
下者數十以樹樑棟楚人異之參議雲南遷副使福建所
携書數千卷遠不能歸寘滇庫轉參政有黠而蠧於倉者
凢七十家中行廉淂之以輕重受謫自是軍食足進按察
使中行三治其省政益習城西有積水百頃一山踞之為
創亭榭沿堤植桃李輕橈徐進與僚從稱觴賦詩樂也遷
江西右左藩偶宗室有䦧墻者互自發其隐中行百思所
以保全之不淂在輿忽眩不可語抵署中夜䘚貧不能歸
喪時王世𢡟分部南康為經紀其道里費海内與中行一
面無弗嗚咽悲詫中行孝友敦睦寬然長者性有臧而無
否輕財好施為詩格高而調逸近體宏䴡悲壮無子有青
蘿館集續集天目山堂前集若干卷
論曰此風雅之歸也王李始之中原称七子其諸附以
見者猶或鄙簿書為塵褁頗尚晉麈若子與弇州故克
辦艱難而弇州猶&KR0570;紀載時天子尚清淨中原無事所
為韻語大率雍容浩慱而無惻憫欝離之情
喻時
喻時字中甫號吴皐光遂人嘉靖中以進士令吴江
用治行苐一徵拜御史鹵欲求貢或謂狡紿我弗許便時
䟽曰鹵以虛紿我而我遽絶之是授彼名也鹵以寔輸我
而我逆拒之是創彼心也我且又代負大不為彼先不為
彼後内固吾守而外探其幾此在一才邊吏任之仍條備鹵
十四事上之咸報聞相嵩初幸上有墨聲時抗䟽論列謂
其人險而獪久之且亂天下䟽入度淂罪素服候訊㐲闕
上心動時言而難去嵩為已弗䆒時遂出視鹺河東歲旱
或曰旱利鹺勿禱雨時毅曰吾豈忍以吾職易吾民禱輙
應於是歲大稔而鹺額亦不縮相嵩日益貴用亊時移疾
歸強𧺫按蜀自方面大將而下廉諸不法状窮治亡所縱
蜀以大治一夕夢若灼爛數十百人環號救次日問所部
則有野火飛渡江為灾近千家焚死者不能殮時為棺槥
埋之夕復夢來謝歴右僉都御史督西輔六郡時練兵寔
選將扼險鹵騎入犯距浮圖峪十里覘我師整逡廵引去
改督操江佐南臺數上䟽陳便宜計擒大盗汪然朱良弼
䓁振武营兵驕再倡亂時奪其謀進左副都督䜊運時故
嘗為江南会悉利弊為四議以請其大指約束長賦者毋
私兊留减存料銀添給運䘚行粮改徵脚直詔可著為令
薦督陜西三邊軍務時至則奬率將士出邊擄首鹵百餘
馬駝牛羊稱是鹵吉能賓兔台吉入寇時合三鎮兵邀破
之獲首鹵五百餘又以延綏兵搗鹵獲百餘級三上捷久
之拜兵部右侍郎恊理戎政鹵入寇京城時佐大帥鎮遠
侯营于郭鹵不敢越而南出為南兵部以浮言謝去已復
召為南戸部侍郎條上四亊曰明主選重部選省觧納分
水兊詔次第行之久竟以不勝劇䘚
論曰忤分宜諸口皆從積權已甚之後吴臯彂之最早
使輙平抑之可不至流毒縉紳許許顧分宜䆒不尋仇
吴臯也則吴臯力自遠與一决而以身殉言者稍别後
世盛稱殉之者而首論嵩輙忘之
程㸅
程㸅字文純江西南城人嘉靖中舉鄕試授景州學正砥
礪名節次以文藝主瀛洲書院充浙江考官鄭尚書曉其
首選也内艱𥙷曹州轉松江府學㸅力鎮浮誕崇廉貭謹
條約上禮誼士習丕變擢知塩城縣塩城海邑民竈賦猺
多奸弊覈正之拯旱蝗活冤獄築堤捍决河治倉便轉運
凢與民興利去害恐後轉上元俗雜政殷勲閹虓驁臺省
牽制㸅一意利民以誠感孚與誦翕然有誤殺孝陵獸坐
死㸅白司寇得末减時霍尚韜為南宗伯頗有風格民謠
有曰禮部霍韜天有日上元程㸅月無雲歴守鎮遠鎮遠
不率彛方也㸅勤恤其隐屏私餽寬榷市懲暴横清驛傳
决疑獄省浮費毁滛祠建社學卭苗叛豪猾與私通者痛
鋤禁擒其酋彛懾不敢犯轉陜西苑馬寺少卿稽侵地復
牧軍簿覈丁馬除𥙷疾作致仕去㸅入官四十年初終一
德白建節婦孝子忠烈祠葬野死者其折獄不務苛訊要
以理屈其心令訟者愧伏退或相視泣觧每去必有誦聲
獨居一楼兄子又舉其半他鬻作籬自障為詩有風雨半
間楼之句蓋紀實云
論曰程南城風節治安攸頼而以乙榜鞅掌四十年不獲
啖長安一黍資格之拘如此使在制科初造沈尚書固
年尚書冨楊都御史信民勲節㸅當之𥙿如也乃副苑
馬曰過此無以處之矣
張佳㣧
張佳㣧字肖父蜀人也自號崌崍山人嘉靖二十九年進
士為滑令有弁而急装者一髯輔之至邑門叱曰我官校
也縣官欲捕若邑耿氏豪度與令連出七首交令項速與
我萬金免全佳㣧曰即安所得萬金髯者曰以問蔵吏佳
㣧曰蔵無金即有之上賦長名氏子蔵金法必死死䓁寕
死法引其項前曰速取去髯者曰吾苐淂金湏汝首何為
佳㣧徐謂曰郭中多冨入我出一紙授之即不萬可半致
也呼一小吏書應賦二十人人致二百金來時承簿跼蹐
儀門外淂令所賦金主名乃皆游徼驍武者也人偽奉二
十金而䄂短兵前謁令曰倉卒中所賦金止此佳㣧陽怒
曰賦汝人二百金今十一何以觧二公槖一人忽前出七
首䄂中髯之首己落地群縳者訊之則知名賊也急跡
郊外有四輕騎并執而磔於市佳㣧治滑有聲時李于鱗守
順德為比壤佳㣧嘗出其詩贄于鱗于鱗為折節講釣禮
陞戸部主事與王元美遊而豫章余德甫汝南張助甫𣸪
相與翺翔其間稱三甫云官頗浮沉最後為都御史廵撫
應天中蜚語去召撫陕西未上改宣府鹵别部長滿五擁
鉄騎六百闌入獨石口行剽掠時己通互市久矣佳㣧檄
大帥麻錦伏兵邀之生獲其副八頼滿五使求之辭甚哀
佳㣧以属大帥錦俾建旗鼓縳八頼將斬而馳赦之八頼
感激去逡廵滿五驕挾益賞佳㣧下令有浮予一餅一肉
者斬滿五乃媾段柰台吉馬駝牛羊以償然滿五銀定倘
不浪強俺荅不能制於是廷議梢益之賞以羈縻之佳㣧
獨建議謂漸不可長鹵既聞佳㣧治兵互相恐乃更還所
掠人畜獻馬百六十疋牛羊槖駝稱之求勿觧互市上稱
佳㣧處分能慴鹵是歲佳㣧所减省緍錢以萬計城七堡
一城又城獨石半壁猫兒峪三城修南山邊墻萬六千九
百四十丈功倍而費省入為兵部右侍郎先是浙撫以中
旨减营卒月餉三之一且以新錢半之時錢法壅不行卒
無所得食噪而縛撫軍車中撫軍以二千金謝過南關榷
使王謙廉而淂民輕身出以片語安之次日二黠魁馬文
英楊廷用陽自縛詣兩臺使曰吾實為之請受法他無與
也然兵皆匣刃待矣臺使者無如何姑以好語慰藉縱二
人弗治具聞詔以佳㣧出代鎮而市民之亂復作則苦夜
役不均乘兵亂踵𧺫者初城中諸柵各設役夫戶捐錢粟
募遊手充之主是必正身受役而役者往往倚豪有力以
免前游手又以驟失蒃亦怨會有丁佐卿者僑處素舞大
與市大猾相結詣官府請如故事便率不聽佐卿忿曰即
吾曹無爪距营兵之不若耶諸大猾稍稍動而會佐卿坐
他法郡杖而囊之三木諸大猾聲衆奪之立響應二千人
焚初豪有力免役者之家揭長竿裂所掠衵衣幟之袖白
刃相向破兩臺使者門盡挾其衣装以出監司而下走匿
佛廬僅免佳㣧方抵治從數卒輕肩輿好諭之衆叩首退
已而復剽掠巨室夜火光亘天佳㣧密授策营帥誘前二
黠文莫廷用令剪亂民贖罪二人奉命喜帥群䘚奮討之
擒其豪五十人梟諸市亂遂戢乃佯功二黠給冠帶意自
得蟻視群䘚稍侵侮之群䘚怒曰爾吾伍也何至是佳㣧
復授策营帥乘群怒禽二黠戮之餘皆赦勿治兵民兩安
優詔拜右都御史兼兵部右侍郎總督薊遼三鎮時遼左
與大鹵上蛮近而開原故属彛逞家奴仰家奴與之通為
嚮導數犯邊佳㣧令大帥李成梁率精騎搗其营斬二奴
復有寕遠伯設㐲之捷築墩百七十七墻六萬五千七百
尺加太子太保陞兵部尚書致仕䘚
論曰崌崍與弇洲等並郎署時六七雄詩壇頫一世乃
獨沉毅蔵用不露知非止詩人已也弇洲與詩期以周
條矦之略崌崍自信不如非謙也然而料邊故長頗有
成績至定浙閩不過反掌事以其不成亂不入叛遂為
悉情寔於此
梁夢龍
梁夢龍字軋吉號鳴泉北直真定人嘉靖癸丑進士以庶
吉士改兵科給亊中劾先後兩冡宰李默吳鵬號敢言擢
吏科都清以順天府丞副臬河南河决沛縣領河務躬箕
&KR1257;功成參籓關内治兵精嚴隆慶中歴僉都御史鎮撫山
東先是遼飢跨海息登莱島峙中者數千久之出没抄刦
無虛日夢龍調上招安三策東土遂安已河塞宿邊口覆
運艘數百議通海運屬夢龍加俸一級以右副都移鎮中
州中州盗蟻結夢龍曰吾獲盗報功訌吾民矣法當使無
盗畫九議行之不數月戶廢扃卧也神廟嗣立歴戶兵二
部侍郎改右都出制薊遼剔除四鎮疾苦於是簡軍實修
馬政築城壘謹斥堠擇將領精偵間先後奏大捷九俘斬
共三千八百餘級名酋首三十餘顆獲馬三千五百餘匹
廕一子太學生一子錦衣衛千戶邊墻成晉太子少保召
入視兵部事除積馬之令以薊遼捷晉太子太保廕千戶
世襲陞吏部尚書有故人求節鉞驚曰此豈餅飥可呼取
耶其入慙去江陵居正卒張四維為政素與夢龍㕁夢龍
遂為御史李植所訐及乞骸骨歸所著有賜麟堂集讀書
日錄史要編海運新考各若干卷
論曰諸邊才大率能無盗不能使無盗隆萬間中上安
平不見兵革夢龍所云不訌民可以不訌民也而邊事
亦易見功然非江陵之善用鳴泉鳴泉即欲以難見功
亦甚不易張四維時有乞骸而已
楊慱(子俊民)
楊慱字維約號虞坡山西蒲州人嘉靖乙丑進士知盩厔
徙長安治清有劇盗督土兵犁其穴陞兵部主亊上幸承
天大學士翟鸞行邊檄慱贊畫廵遼東時建州海西二部
貢不至諜為兀允住所閉遏慱言鸞令得𥙷貢而勅遼東
鎮撫治兀允住閉謁之罪調職方鹵犯朔州議備京師既
出陽和塞條善後歴僉都御史廵撫甘粛條屯田亊宜以
上擊鹵八里河灘頗斬獲復捷鎮羌求昌山丹鎮番等處
初哈密牙木蘭為土魯番所廹以五千衆内附初議安插
白城山未果慱至促修威鹵并金塔寺古城添築白烟䓁
城堡凢七建墩臺一十有二諸彛樂從移帳七百有六數
十年番患不作請增榆林泉大芦泉諸處墩臺鑿龍首䓁
渠墾田三萬餘𤱔上從之以功轉副都時鎮邊長峪横嶺
三城為鹵衝慱令固鎮邊以扞二城嘗與總督曾銑合參
仇鸞及鸞内結殺銑而慱為上所信獲免鸞敗拜兵部侍
郎經略薊保二鎮慱謂古比口潮河外實殘元避暑故道
北鹵入寇之第一門戶也乃相度地勢增築墻堡分屯劲
兵以為應援又創為墩城之法行之小村大村各異使之
家自為守人自為戰台還提督九門故事歲七月輙分兵
守陴如寇至慱曰此自疲術也亟罷其营兵不劳而費省
出總督薊遼保定軍務先是邊臣多調客兵慱謂當練士
兵為根本又謂增兵不如練兵增馬不如飬馬禦敵之機
敢戰不如慎守總以匹馬不入為功三十三年西鹵把都
兒紏其諸部七大酋十餘萬騎百道並進慱
督軍右北口禦甚力鹵不得入并力孤山堡夜躡堞上我
軍斮腕堕鹵氣沮多所斬馘鹵退屯馬頭山連亘數十里
博令死士持火器潜入鹵营夜四五駭之鹵驚自相蹂躪
死比明遁去論功晉右都御史兼侍郎廕一子錦衣衛千
戶明年鹵萬騎入馬蘭谷擊却之召拜兵部尚書加太子
少保議固宣大宜守北口石門一帶議防薊遼宜守冷口
古北口昌平紫荆倒馬關一帶而又明戰地調兵食俱有
碩畫憂歸會鹵俺荅黃台吉脱脱合圍大同右衛六閱月
召還夲兵出援鹵退去議善後城守以為廢將在城妻孥
利害切身不賞而勸與現任互為守城之主而分守出戰
之事不預請蠲被鹵州縣税粮有差復議守隘調度激厲
壮勇恊同薊鎮同報鹵謀修復墩堡申明職掌數事而邊
功則廵撫與本兵不淂預賞以防張大掩餙之罪上皆允
行遂與大同右衛東路牛心山等堡塞築墩臺二千八百
七十二座濬大濠二道各長三十里小濠六十四道晉太
子太保鹵酋哱來最驍輕騎優邊計擒之鹵徙帳去巳鹵
復入薊州慱移鎮居庸擺邊耀武者三據墻舉火旌旗徑千
里鹵望見震不敢近塞召還加少保慱語諸將曰兵馬按
伏為要然湏設於賊衆將至之日不先時以老師於賊衆
必由之處不避地以玩寇敵過即掣不愆期以匱財時浙
督胡宗憲入賂相嵩欲以平倭功封侯慱執不可授柱國
贈三代請給三鎮播種之資可得秋望比之歲荒召賈省
費實多已鹵土蠻等大寇遼東破錦州营授方略却之已
而鹵自墻子嶺磨刀峪潰墻入犯京師戒嚴總督楊選誤
聽偵者馳援潘冡口慱邀止其行不得手為書三止之又
不得博内援總兵孫臏遊擊趙溱戰死灤東副總兵胡鎮
重創走宣大總督江東率衆壁順義鹵飽去望塵尾之參將
趙琥伏大擊之頗捷慱乃條上經略薊鎮事宜六則俱報
可復上京营十亊一核操練之實二核戰守之實三核將
領之實四核軍士之實五核論議之寔六核火噐之實七
核兵車之實八核城守之實九核弹壓之實十核哨探之
寔上悉著為令舊例擺邊始六月迄九月撤邊慱曰當以
鹵情緩急為序不必拘泥月分一品再考改吏部帝崩莊
皇帝奉遺詔錄忠諫舉遺逸博皆贊成之修平宸濠功復
新建伯王守仁爵一品三考晉少傅兼太子太傅謝病歸
復𧺫以冡宰行兵部事時報鹵警寕前急慱為條議預防
中窽神宗嗣立以一品四考晉少師兼太子太師請擢兵
科兵部属及差邊御史俱以曾歷邊亊者取用以偹他日
兵偹督撫之用癸酉分獻夕月壇疾作歸數月䘚贈太傅
謚㐮毅子俊民字伯章號夲菴嘉靖壬戌進士調禮部主
亊有詔賜賚戚里趍往宣吉謝曰此内賜也宜於迎和門
頒之非禮官所淂與不往歴僉都御史督漕甫二年積羡
八萬五千餘金令民得占墾東土間田而輕其租數年可
易草莱為沃壌改兵部左侍郎會議鹵王嗣封欵未可遽
罷陞戶部尚書首言萬曆六年所增内供銀二十萬宜停
取邊餉向止四十萬今增至二百八十餘萬宜損裁議未
决而寕夏䘚叛朝鮮中倭東師且迫議增塩筴議拜爵免
罪議勸輸議借漕議轉山東粟而又皇長子出講長公主
婚仁聖皇太后喪百𥙷苴恐後時增取滇金趍辦鋪宫珠
寳内旨沓至俊民每亊争執初止礦議既而奸弁獻䛕以
濟大工為名於是礦使四出採珠榷税稽積塩括羡贖利
盡歸宦官而民害始大百諫不入進太子太保攝家宰卒
贈少保俊民沉審有大略兢兢法理間亦以權輔正稍規
模㐮毅云而完節粹行以觸讒忌至死猶追訾其估計事
論曰國家壞於不知兵而好言戰楊維約諸條晝事事
可行亊事行之歴久遠可無弊惜乎朝廷專務粉餙意
不甚属及其衰也撫卷而思維約亦何及哉子俊民之
能於度支襄毅之教也盖知農而後可以云知兵
張居正(孫同敞入致命目中)
張居正字時大號太嶽湖廣江陵人也嘉靖丁未進士以
庶吉士授編脩輙深求國家故典與時政取衷之時嚴嵩
為首輔居正有其門入頗淂嵩意居正衆斥之歴國子司
業與祭酒高拱善選侍𥙿邸講讀己𥙿王即大位居正以
院學士進吏部左侍郎兼東閣大學士緫裁世宗寔錄進
禮部尚書武英殿大學士時閣臣六人徐階李春芳頗折節
下士而郭樸陳以勤號長者獨高拱躁戾頗不容言路居
正最後拜獨持體分威望重於他相上言六事大率慨世
宗末&KR1124;政體漸即凌夷急振刷之未能也而拱去趙貞吉
入位居正下然自負長軰間呼居正張子有所語朝事則
曰唉非爾少年所觧居正内怫與中貴人李芳謀復召拱
俾領吏部計以扼貞吉拱至春芳去貞吉不能為拱下亦
去尋閣臣獨居正與拱兩人而拱益狷淺言官先後抗章
極論拱拱意居正實使之面斥居正數居正色赭謝亡何
上晏駕司禮馮保久見抑拱奉太后命立逐拱上幼冲居
正尊上嫡母仁聖皇太后亦尊生母李貴妃皇太后特加
慈聖二字徙居乾清宫撫視上主持國秉馮保稍稱肺腑
内臣加居正右柱國進兼中極殿大學士居正受平臺面
諭慨然以天下為己任政自己出會大計竣亊請上召群
臣廷飾之有曰近歲以末士習澆漓官方刓缺愛悪横生
恩讐交錯漸使朝廷威福之柄徒為人臣酬報之資此後
有不精白乃心恪恭其職我祖宗憲典甚嚴朕不敢爾赦
勑下百官悚慄居正一意以其朷所陳六事力行之期於
法之必行言之必效首重考成於部院六科及外撫按凢
所奉行章奏各以大小緩急為期限違限者逓劾之内外
官復重久任郡國守相有異等進廷陛慰劳之六曹積有
功能拜卿寺轉臺省有司積穀不如數不淂陞遷此其用
入行政之大凢也盡取天下之土田清丈之俾足國初故
額民無逋賦官無重歛用給事中楊言之說以清驛傳自
两都大臣及各省方面不淂濫一夫一馬用提學御史禇
鉄之說以清學校大邑不能過十五人鹵歲與我互市饒
馬則减民種馬令以其價歸太僕歲可積金四百餘萬此
其樽節理財之大略也嘗設御屏文華殿後繪天下輿圖
左列文銜右列武銜各為浮帖十日一易以便朝夕省覧
凢事取上旨行之上或欲免刑居正曰冤憤不洩太和不
復與其瘐死獄中而人不知不如伸法而天下警黔國朝
弼數犯法當逮朝議難之居正擢用其子而使单騎縳之
貸死錮南京上欲加封戚臣都督王偉伯爵及加厚戚臣
武清伯李偉坆貲皆封還内旨執不行凢賚彛添織𥙷賞
開鑄及殿工恩例諸上諭俱為停止又以逮議與受事多
意見不侔乃令謀善者即經略其事計定断而行之錄邊
功不參文士之力平嶺東賊藍一清林鳳䓁又平嶺西羅
旁及諸狼賊四川都蠻皆出秘算而籌邊亦無遺策紅力
寨善飬木屯之捷尤為大創撤戚継光總理薊門主於善
守揣測曲中邊鎮奉行東自四海冶西盡甘州五千餘里
幾無𤇺火居正自取獨断吕調陽張四維先後共事拱手
受成而已數年間法紀大張弊亦盡剔會留都一小閹醉
辱科臣趙参魯事聞居正以馮保意為降旨謫参魯外典
史於是科臣余𢡟學御史傳應禎次第䟽争杖戍奪職有
差居正至俯上前泣不肯𧺫上下御座手扶之陸奉常嘗
貽書諷居正以為太過居正荅書謂伊周當大過之時為
大過之事而商周之業頼之以存㒒以一豎儒擁十餘齡
幼主立天下臣民之上威德未建民有玩心㒒一以尊主
庇民振舉頽廢為務凢以定國是一人心所謂剛過乎中
吾知安國耳諸何足惜上以師臣待居正所賜御札皆不
名為搆第江陵御書匾閣曰純忠居正有子嗣修得舉禮
部上拔為一甲第二人尋進居正左柱國太傳上將大婚
慈聖且去乾清返慈寕諭居正善納誨帝外艱居正内念
身退政事必紛更費𥙷救頋露意馮保言上固㽜之於是
院部臺省咸上章請留居正居正遂不奔喪祗請不造朝
青衣角帶入閣理政大婚時被紫横玉從事時詞臣胡中
行趙用賢部臣艾穆沈思孝䓁咸具䟽請相臣終制進士
鄒元標至云元宰首斁大倫何以師表天下中行用賢奪
職去艾穆等謫戍已得旨歸葬上諭内閣調陽等大事母
得專决湏馳張先生處分調陽不安累䟽乞休比居正還
朝道經㐮陽王出候折簡邀宴即偏殿其賓主出過南陽
唐王亦如之抵京召見平臺予假十日乃入閣復遣司禮
李佑郊迎其母穿御道而過烏斯蔵投書盛詡居正德意
有所餽上聞勅受之初廵按御史趙應元以未會葬請告
臺長陳炌論糺應元斥為民戶部員外王用汲劾炌居正
益䟽臺省紀綱必宜振粛上奪用汲官亦斥為民繇是大
小廷臣悉勤亊居正勿二以邊功廕一子指揮僉事加歲
禄百石後又予一子尚寳司丞上漸偹六宫屡宣進太倉
金錢居正以海内水旱為灾徐宿民屑榆皮為粥捐賑不
可緩乞上首儉德宫中服御可省者省之賞賚可裁者裁
之至云施布以惠緇黃不若存活億兆功德尤隆也於是
蠲貸詔時下五年太倉歲餘壹千三百餘萬石八年紅朽不
可食子𢡟修敬修與四維子甲徵皆中式而敬修状元及
第授禮部主事南兵部趙世卿言時政隂詆居正出為藩
國長史大察去之初上即位馮保朝夕𧺫居提抱力小有
扞格輙聞慈聖慈聖素誨上嚴且曰内庭可矣即張先生
聞之柰何上故嚴居正而馮保意自得所以事上不能一
切從順上漸長厭之左右用事皆貴幸意不甘保素居正率
請於上削為净軍且勸上戒遊宴以重𧺫居專精神以廣
㣧嗣節賞賚以省浮費却珍玩以端好尚親萬幾以明庶
政勤講學以資治理上廹於太后不淂已皆報可居正又
嘗纂古君入治亂之事其治者八十一亂者三十六應隂
陽之數繪為圖以俗語觧之使易曉名曰帝鑑圖說上之
至是復屬儒臣記高皇帝及列聖寳訓實錄分類成書几
四十欵請以經筵之暇進講又立𧺫居泣紀上言動日命翰
林臣四員入直應制備顧問嘗曰夲朝立國規模大略似
商綱維丕振人心不摇此用威之效也皇上宜體行之滿
十二載加上柱國太傳䟽辭上柱國久之病四閱月不愈
以遼東功進太師臨革猶張目曰主恩
未報柰何上為輟朝數日贈上柱國謚文忠自是四維始
為政漸更故事中貴人張誠者初見悪馮保出外至是以
故所幸復入遂言保居正交結專恣狀悉且言珍藏踰天
府上心動謫保奉御居南京籍其家而言官新進者益務
攻居正御史楊四知語尤峻遂奪居正上柱國太師兼太
子太師再奪謚居正所任王篆王國光諸人皆以次黜削
而中行用賢元標等皆召還遷秩有差劉臺贈光禄少卿
四維遂矯居正一切務為寬大收人心而法度漸廢弛矣
初遼王見廢至是其妃上辯冤䟽且曰庶人庫中金寳萬
計悉入居正讐語也上輙命籍其家淂黃金萬兩白金十
餘萬兩敬修自經死後謚孝烈尚給田四千𤱔贍其母已
復敕法司盡削居正官籍戍其弟都指揮居易及其子編
修嗣脩越二十餘年論大定海内思其功上亦深念之凢
誥贈及謚俱給還如故永曆中偏安粤西同敞者號别山
孝烈敬修之孫也以諸生為●●瞿式報門人歴官兵都
論曰天下事往往有持其是不足以濟共持其是益不
足以濟各持其是既不足以濟且為禍亊有大小時有
緩急善百世者不頋一時制萬物者不姑息一事此豈
豎儒所能觧明興無大臣寔拜三公者止文忠一人耳
功在社稷也別山即無所見其節概亦無愧乃祖按萬
曆元年王大臣一事欲借以敗同官高拱出紀錄大非
信筆大臣初供戚継光何不逮継光一訊&KR0605;儒既與啓
處行教之何不並&KR0605;儒一貭既云緹騎已及高門時高
家居胡速也而不竟高之至與不至吏部慱太僕幼滋
既明向江陵言之則亊大彰継中何必暗指其事衆給
諫非一口何持五日不淂止也白一清臨審厲聲云本
無影響安得誣之是未嘗畏江陵而大臣所供何曾識
高閣老一語曷不究問到底送法司時大臣即啞可手
畫辛儒亦病啞乎度江陵勇以致君自任何至顯犯公
論如此且與馮保内合豈無他題目足以難新鄭者而
爲不了之案遺譏萬世史入細書存疑也非此鍊石以
𥙷天安淂孫敞之願入地而呼天者哉
任環
任環字應乹山西潞安人舉進士知廣平沙河滑三縣陞
蘇州府同知嘉靖癸丑倭寇東南是時天下承樂久吏民
不知兵革賊至輙奔環獨訓民兵身先之自書姓名於腹
背手足曰吾死識而收之聞者感泣與䘚士同寝食或連
日室腹露宿立泥淖未嘗自異其所部益自奮敗賊上海
之八團賊奮刃及庖人蔽免三被創守太倉憤賊疽發背
環子請環還郡叱曰吾敢以疾辭臣死忠妻死節子死孝
三語而已歸以語爾母吾不能泯泯與婦子對泣幃榻間
也賊至褁瘡出海怒濤如山舟人咸震眩失色環意氣益
厲麾斬百餘級未幾連敗之隂沙敗之佯山敗之南山賊
望見環旌旗輙遁擢按察使整飾蘇松兵備甲寅賊復入
犯民争走城阻鑰號野亟命啟入曰入賊吾當之活數十
萬人一再敗賊葑門進副使賜金綺廕一子副千戶世襲
内艱𧺫倭平乞終制許之陞山東布政再憂居䘚贈光禄
寺卿
論曰明文武判環非將門子乃不忘馬革如是腹背手
足書姓名可以怒甲士百千環也使以督治倭何至縻
年歲泥金錢坑䘚隊張皇駭戰朝野哉
陳尭
陳堯字敬甫南直通州人弱冠舉於鄕從呂文莊柟學大
指反求二字嘉靖中進士觀政工部時議庙興献大内勿
遷尭上議部尚書禮緣情著也而制於法弗用以主事都
水治清沍厰廉勤嘗請改鑿黃河上游避灌口以逹清江
不果後治河者檢故牘行之世受利歴营繕郎中時將作
頗費尭獨務節省建沙河行宫議徵商尭不可工畢所省
金錢數十萬計己建大高玄殿堯入視工籍汰其十之三
已又視工直籍汰如之盖所汰率中貴人之私人與虛直
中貴既無如尭何則目尭陳古人陳古人云尭所省又數
十萬計工完上功上獨不遷尭久出知台州抵府掃去一
切供億讞决以情衷三尺而行吏抱案堂皇受成事諸從
持挺兩廡惴惴日昃不淂飽然率以善滿去竟尭任無訾
陬者調南安郡多佳山水數從其賢士大夫游以尭不好
飲相與稱尭醒翁作醒翁亭記比尭歐陽尭亦因自號以寓
景止轉長蘆運使時塩課不入尭請禁私塩烈課增至萬
餘參政廣西搜伏田革濫費民不病轉貴州按察使時三
殿灾所採木倚貴州兵民不勝力尭為更番之議紓其攰
布政使用苛法採丹砂以貢都御史議開未寕銀池堯皆
力持之右布政雲南未上移廣西左他郡兵歲五百戍會
城浸溢倍之者三尭悉勒如故諸降胡徙粤者世廪已收
别子託報效世半廪堯苐令廪及身已所裁省復萬計晉
右副都御史撫四川分宜嵩頗不善也六番招討楊氏死
二子争立且用兵尭移檄授其長嫡符争已白蓮教𧺫千
人尭苐捕首難衆觧滇苗大酋鳳継祖拒捕以其衆跳建
昌尭曰待之継祖久覘尭亡他意束身歸尭進工部右侍
郎兼右僉都總理河道時議修高郵河堤當用石石所從
遠不易就尭請多樹木隔以板茭土寔之省費過半復請
蠲淮徐河負三萬金召侍郎刑部未代而景恭王自楚返
葬輜重千艘黃河徙道者百二十里尭探刁陽湖得故&KR1193;
道令&KR1193;舟自潰口入轉逹明陵母所亡失移疾歸尭性(好)
書尭手卷不廢以嫉悪聞卒祀鄕賢子大科進士為河南
司理
論曰陳古人人計足任諸不效節者居多夫財𥙿而何
弗辦也避河灌口樹木高郵禁私長芦柔寕反側似非
料費然利在大遠總留有餘嗟今人皆醉而古人醒哉
陸光祖
陸光祖字與䋲浙江平湖人嘉靖丁未進士知濬縣治衝
民多轉徙光祖奏裁舊額之役粮五之一民多任俠自經
鹵訌嘗以激變𧺫久之為不逞者先祖收之尺籍中名曰
義兵使公效民氣静曲周人李邦珍反畏其能不入境兵
部議内地氏築邊光祖不可令出錢僱邊民民安秋大潦
乞賑撫按不許光祖自為䟽上之得减課十之三廉邑文
人盧柟冤為平反其獄擢南主事忤相嵩以母病乞歸嵩
罷𧺫禮部郎中贊尚書主伊王典楧罪痛革諸王府襲封
請婚䓁濫費守陵内侍張進甘露請恩却之縣令吴府
上方藥希寵口至邸切責之府悔稱疾去景寕王以私中
有司邊維垣䟽争之淂可神宗生𥙿邸請告廟受百官賀
留中轉吏部議逓减吏胥頂首大計外吏有不飾當去冡
宰欲以其父夙稍假之光祖意不奪改文選獨開門延訪
大言曰樹棘局戶而知天下士有是理哉從蜚語中白王
崇右張瀚䓁資超擢海瑞劉陽張澤薛申等會試後考
庶吉士初不例光祖曰非丑禾無才乎自隆慶戊辰始
科必選著為令侍郎朱衡外遷嗾御史孫丕揚論其恣横
内璫王本仁以宿憾搆之免去神廟嗣立歴工部侍郎時
相居正專争奪情者相継謫削光祖遺書規諷語頗切至
部臣王用汲救御史趙應元忤居正且不測光祖故與居
正同籍推相善排闥入委曲開喻得觧嘗論折漕事居正
至色變不為奪䘚被論復罷居正卒𧺫改吏部侍郎諸後
進皆文致居正罪以逄當路光祖謂居正府權非弄權也
且擁護幼主綢繆國家其功安可冺衆以其異出遷南工
部而䟽論随之或陳其生平大節得不問阻凍潞河便赴
其友張佳㣧陪邊墻𣸪見劾求去不許竟掛冠還里堅
卧再䟽求退淂請未幾𧺫南刑部尚書主事劉以漢持不
受嘱為御史所劾光祖抗章直之已改南吏部特䟽内監
張鯨奸賄請早建國本寬諫臣李沂皆留中入尚書刑(部)
改吏部部嘗書光祖御屏下署清正二字云文選郎
王敦執法中涓啣之嗾罷去光祖力争之壬辰大計罷
卓異而特設清吏一科謂主卓異天下將矯虔鷙詭而騖
於名主清吏天下必刻意勵行以礪其實忽内旨枚卜侍
郎張位趙南臯二人光柤執不可謂閣臣所薦即稱得人
而祖制决不可壊私薦内降其端决不可啓詔是之尋得
與會推田義與元輔合謀中蜚語先祖固請老乘
傳歸尋卒贈太子太保謚莊簡初光祖為御史丕揚所訐
掌銓所以推轂丕揚者無不至御史蔡時鼎陳登雲皆
先後忤光祖者光祖知登雲才引為知己時鼎方廵塩兩
淮以亊謫去淮商遂誣之以賄光祖為刑部力白其誣及
為冡宰率汲汲引用老成或曰登用後進可為將来地曰
老成逼桑榆不及今用之奄忽岩穴矣吾不敢先身謀而
後國家世稱為中興吏部云
論曰陸莊(簡)是非鑿鑿而性不任矯虔御屏二字評可
以移為吏(部)作謚夫以趙南臯而奉内降使非光祖力
持祖訓趙不後世貽&KR1018;規諷江陵力抉用汲彼以為
愛江陵之至(矣)掌銓不圖報復世以為難乃益用推引
提護豈非有得於好知惡悪知美之旨者乎國爾忘身
中興(吏部)有之矣
周思兼
周思兼字叔夜號莱峰南直華亭人也少抱嬴疾幾殆嘉
靖癸夘扶疾試并捷丁未出知平度州州凋敝歲屡祲思
兼曰救荒莫若省事諸政令不便者悉蠲之而身廵行阡
陌問疾若縳一籃轝置盂飯其(上不從)輿隷令其鄕民得
次舁舁一鄕鄕懽呼迎吾父來吾鄕更生矣居一載州大
治父雪鵠來觀子治潜東莱民舍問守何状曰往太守理
一訟費歲月即理亦㘴困今守神明一食頃可立决今故
無訟晨𧺫見其家柌設主(率)妻子環拜而祝之廹視則其
子也藩府閹縱庄奴奪民産僉亊執法捶庄奴斃獄
閹怒嗾王聞下所司擬僉事(大辟)思兼奏撫檄再訊王盛
具邀思兼思兼輙赴之嚴席王不能吐一詞及閹奴已
思兼對成案遽曰是胡難决僉事無意殺人决杖不如法
當淂杖今為宗藩故加罪一等閹誣告法當戍以宗藩故
末减足矣於是僉事竟淂平復(故)職旁郡饑民掠入界卒
持之急且作亂思兼曰此軰皆(亦子饑)求食耳作小木牌
數千散四郊令曰執此就撫可得粟所散牌一刻集城下
吏恐不敢納思兼縱開關人諭之皆復業去嘗割月俸贍
士之賢而貧者至不能自為朝夕忽有野鴿來巣簷下種
類驟繁因取以𥙷給井旨州人驚謂天所惠廉吏也以治
行苐一當遷州父老伏闕乞還任久之擢繕部員外郎督
厰清源州當去復遮道哭擁車不得行同年生李姓者貌
類思兼偶經平度人争傳呼故周君至踴躍奔赴比見各
嘆息去李初不知何故既而曰叔夜何以得民如此厰窰
多羡利猾民𧖟食其中思兼至以獻則怒却之呼
䘚為担水濯庭階曰母以汚我故亊公私船北上者例帶
磚有額貯堤河獨中使不肯思兼法行中使惕不敢皆如
例時河勢將决思兼冐赤日去盖募民嚢圡築堤堤成甫
三日秋漲大發萬煙井免於汨没晉水部郎廵通惠河政
如清源僉湖廣按察司亊武岡(州)有庶宗將軍五人恣豪
徤集無頼白日探丸殺人嘗持(刃入)王宫王亟走匿斫柱
出州倅以下悉奉指使監司為不入境者垂二十年思兼
詣州度非遊徼可辦私聽民自捽捕已而民各縳豪黨至
悉置之獄五將軍怒臂七首入思以去思兼思兼逆知之
佯為揖而捫其臂曰母妄動吾為足下百口計即足下廼
為此曹死耶五將軍計沮而退(列其罪錮)高墻所奪田宅
子女悉還民州民為塑像立碑思兼拒不淂使人毁像仆
碑民争舁蔵之攝篆江防有巨盗劉某者其黨挾妖術積
不能擒度無可自容扵思兼暮夜密投千金思兼思兼怒
廣設方略竟殱之艱去卒年四十有七從祀學宮
論曰迹叔夜諸政以循謹頋兩拄籓豪一不能吐舌一
不能奮臂英略百倍又况治河已盗俱有遠慮利非所
動名亦非所動也平度祠之為一叔夜同年生似之為
一叔夜武岡塑之為一叔夜安得分身以厭群望
李遷
李遷字子升江西南昌人嘉靖中以進士為庶吉士奉昭
聖皇太后遺詔使蜀復使滇餽遺無所受改南工部主事
諸衛貢舶例勾衛卒運之監税每盡槖其路費至挫産不
能給遷請官董之無令苦卒進武選郎中黠䘚孫寕以他
亊失守備魏國意遂誣以盗孝陵壖地所株引多遷行勘
寕忤魏白之與吏部郎楊忠愍輯定樂志擢濟南知府山
東諸籓臬禄俸例籍太山香貲貯郡藏郡長率私其貴重
者遷獨會諸寮劑等之不以毫髮自杯德王請惠民藥局
益府地遷執不可已復請織(造局)遷復持不可改二局祠
薛文清王文成二公使儒生書其中以杜王請歴按
察廣西時靖江王與諸宗䦧下遷治遷乃奏記王曰大王
挾貴凌諸宗人諸宗人亦挾衆抗大三兩挟有不敵也萬
一諸宗人中心有司之約束褁足不入端禮門大王能晏
然己乎且宗人之去賤無幾罪易勝也其指逾萬數不易
盡罪也大王急下教自責令諸宗人一切聽臺議月朔必
朝見祭必從請名請婚惟大王則大王之貴長在而諸宗
人亦永服王曰善靖江以寕進湖廣左布政使當入覲宿
郵中盗以左使當大槖夜窺之無所得得一稍重者踰垣
出之則古石研也進右副都御史撫右輔中貴人馮保深
州人也有兄女出嫁中道盗可五十人剽其装以去兄訟讐
家為之州守以非讐家縱去兄遂詣遷謂守納財賄遷固
知守不問兄乃私捕讐家鍜鍊五毒脅問官強誣服引同
盗至百餘人獄上遷曰馮始牒五十人今胡倍之盡反状
為破械中貴人聞之怒真盗果他發中貴人慚鹵自墻子
嶺&KR1011;京師東北遷走三千騎勤王合諸鎮蹙鹵境外多所
鹵斬歴兵部左侍郎兼僉都出總督兩廣倭方入掠率諸
軍大破之斬鹵以千計古田右廣亂薮也遷調狼土兵十
三萬七千人進蕩其寨柵六十有五即陳擒大酋韋銀豹
斃黃朝猛斬首萬餘降其衆二萬遷請進古田為州出監
司填之以功進右都御史左廣盗蘇継相世蟠據揭陽之
黃寨僣稱王而其党曾魁㩀石硿杜高山據大節相犄角
為聲援左廣大帥郭成故嘗討下之継相間因成私人戈
楠賄成且中己遷召成切責之令縳盗自贖成激強自力
斬戈楠遂破継相窮追之獲於五房復破擒曾魁時杜高
山乘間襲奪資餉以去益奮躡之破其太節寨獲高山于
古銅鼓障前後淂村柵三十六俘斬千餘人復進破海豊
賊曾朝元下村柵十一鹵斬五百餘朝元砣死還破継相
之黨楊仁寳於几重坑追至鵝毛山淂仁寳散賊田二十
萬頃予民時舶主許瑞者擁萬衆出没近島名事中國而
隂導倭三百犯廣之大金門遷使諭瑞急縳倭自效不者
吾以兵掃若瑞惶怖掩倭艘悉獲以獻遷前後所捕誅倭
及劇盗凢十大勝會新鄭拱為首輔不喜遷於遷功多所
裁削遷因清遠颶風作地震英德開建諸邑大水上䟽引
罪且乞裁諸濫税不報請告歸尋江陵當國馳草幾千言
大率勸以崇寬大慎用人宥直臣修戰守諸大計故劉御
史臺以論糺江陵削官里居遷修書問之及劉死戍所遷
哭之慟遷貧及卒幾無以殮
論曰李兩廣才辦賊頋大勝者十似勇於功名乃其祠
文清及文成即未辯兩家之學同異而以古為歸求之
於心事有原委非必以其風節崖異也而亊在底定之
為小儒所難跋即又豈以清介為歸者哉
孫丕揚
孫丕揚字顯之號立亭陕西冨平人嘉靖丙辰進士以行
人擢御史首劾大學士嚴嵩詞切直上弗罪出視居庸按
順天皆以風裁著已换淮揚有縣尉考績下等當繋訊丕
掦竒其貌笞之五還其官勉無員會按部過其邑尉不郊
迎怪之則擲三首庭下匍伏謝罪曰感公恩殺賊自效後
至萬死景王就封中官驛騷甚丕揚廉一驛丞與中官同
里能善視之授以指丞故作無意謁中官令中官淂見之
語洽因曰此間孫御史曾弹分宜公所知也屬某詗伺内
侍所為而公奉法如是當具白之幸更約束旂尉母自累
累王中官頗戢隆慶中高拱再相專特䟽紏之拱大怒擬旨
切責言官遂誣以前任不法使保定僉事甲証之奪官聽
勘萬曆元年拱以罪罷𧺫右僉都御史廵撫保定故僉亊
尚在入謁丕揚飯之曰努力為之勿以前故自疑僉事感
激自奮果與薦牘丕揚以拱故瀕死然拱所在行諸大政
未嘗不心折與諸司語稱高先生不敢字也居官嚴而清
無不奉法謹加副都歴應天府尹南都諸曹為减騶從屏
聲樂進大理卿歴戸部侍郎南右都人以方海剛峯云已
觧官歸二十一年𧺫刑部尚書甫之官請清天下冤獄又
上約束郡邑省刑䟽謂天下法之害民者不在大辟遠戍
之重刑而在過撻過罰之輕典重則動必掣肘禍人也恒
難輕則欲可從心禍人也恒易上嘉納飾行之復改左都
時上漸不視朝臺章凌替丕揚釐正之上言掌道之任使
宜專按差之舊貫宜仍廵視之責成宜久丕揚以廉隅自
厲謹取予不苟言笑諸御史入謁無不洒然變色進吏部
尚書創掣籖之法以示至公不便者目銓部為籖部以&KR1018;
之已分籖為東西南北以通其窮制曰可着為令仍諭吏
部官缺上親擇之丕揚獲申會推之法上曰用人卿專職
也科道官職司弹劾不淂會舉滿三歲加太子太保嘗按
參政丁此吕不飾罷之吕黨還訐丕揚丕揚復自白詔戌
此吕於是江西人咸怫丕揚而浙人沈思孝素以直節聞
者亦不喜丕揚大學士張位與此呂同鄕内主之丕揚因
抗意紏位弄權結黨有旨切責乞歸已復𧺫吏部尚書年
八十矣務剛毅屹然嶽立而性頗𥚹少容遂與刑部侍郎
吕坤恊而交悪思孝推坤為都御史不報所推内外大僚
數十人留中丕揚乃言朝署俱空叩閽無路國家亦安用
此臣乞賜骸骨亦不報大學士向高代請之蒙褒可於是
復視事時諸曹缺候選者淹不淂旨丕揚乃令便宜代署
借俸辦事中外稱便上聞之亦不罪也明年辛亥大察時
東林浙人互黨不並立副都御史許宏綱有時望名為公
平而以浙人故不能堅持御史金明時借攻訐自安舉朝
大譁丕揚致與弘綱水火丕揚所黜湯賓尹張嘉言徐大
化劉國縉䓁皆與東林為難而王紹徽喬應甲方有清名
以歲例出為藩司於是攻東林及秦人者益𧺫為難丕掦
乞歸不許竟掛冠去䘚贈太保謚恭介
論曰孫恭介世以比海罡峯失其倫矣罡峯𥚹執且屑
不可以善遠大立亭擢縣尉使殺賊善驛丞使間中官飯
僉事使奮後效諸如此海能望其涯涘乎海法人不能
以守孫法可遵之無斁也頋籖選之法所以示無私非
所以善器使天官黜陟賢否大略耳夫果達與藝不審
而用之皆敗貪詐與忮不曲借而概棄之無功反用而
才者亦或相非概棄而不才者必至旁嚙自改為籖部
乃有此權用否乎且以示不足也輕朝廷之所為職掌
也其法止以避黨而於是黨從此益滋古開門延客人
未嘗疑其為私獨非吏部歟
陳洪濛
陳洪濛字元卿浙江臨安人號抑菴貌偉而髯嘉靖中與
兄觀察甲同成進士洪濛授刑部主事歴郎中所隷錦衣
緹騎逮治亡命巨盗日三四至為㢲心衡之犯内服不冤
擢知彰德府宗室驕子弟人人惴相約髯使君在勿犯洪
濛務隐卹閭閻治有聲郡鄭藩厚烷以老儒好危言獻四
箴觸天子怒遂有既廢見淴子祐橏誣王罪罪大辟以上
詔内侍及司寇緹帥往治之以屬洪濛洪濛不事巧鍜不
淂實中貴恐即非縣官指柰何洪濛曰法如是止耳王卒
㘴長繋國無奪其後復爵如故以郡守第一遷江西按察
副使飾兵九江除戎器蒐䘚𥙷艘完城堞諸盗𧺫必窮迹
其窟而洗之内艱歸𧺫故九江治益以椘之蔪黃振舊政
治平進山西左參政時伊王治河南以驕恣不道聞天子
使刑部侍郎趙大佑䓁往按如鄭故亊大佑請洪濛移洪
事以洪濛嘗治鄭獄平故洪濛自晉來恊治伊獄捕逮其
國臣翼虎者拷訊不少借王坐長繋加䓁國除洪濛還晉
所部獲邊諜及大盗之持白蓮教者以功論賜帑金又嘗
設法輸庾數萬石救隣道飢擢按察湖廣遷四川左布政
使時方建大朝宫材木俱取辦蜀困且不支洪濛從容調貲
費公私頼以濟晉右副都御史廵撫貴州兼督山東辰沅
諸軍時施州蠻黃中叛跳川東支羅牛欄坪囤剽掠傍郡
邑詔洪濛偕椘蜀二鎮合兵討之洪濛自川東入深箐多
張疑兵誘賊賊矢石盡則間道奮死士繞出其後破殺鹵
千五百餘級焚洞砦百餘而蜀兵亦從西北躝之黃中廹
乃挺身跳入椘叩軍門請死盖貴與蜀两鎮有戰功而椘
坐淂戎首蜀與椘争功不能决洪濛苐謂椘蜀勢異而勦
撫两得皆天威也平之尋又與石都督邪憲合筴破叛酋
楊珂之六洞十二寨悉俘其父子兄弟餘黨歸農者萬計
請老方候代傳鎮遠卭水巴苗普面䓁叛洪濛復率邦憲
兵輿疾刻定之曰即病不以遺後人劳洪濛歸而御史三
上前後戰勛賜白金文綺加䓁久之病良已屡薦不𧺫初
洪濛在娠母夢宋蘇文忠公冕而入乃生稍長欲奪其業
使習吏洪濛不肯曰即奈何獨棄我吏屬文不能如兄觀
察敏十五忽病病中夢與故王新建視師大捷既覺若脱
然病酒者自是文思勃發以文章成名既視師貴陽過文
成故謫所爲恍然前夢洪濛性孝友好施予伉直不能腹
蔵過然亦不復留以是人雖外莊洪濛而中無怨者尢不
好侈靡間挾二奚輕刀信步湖山間猝值之不知爲貴人
也所著書有五經輯略性理纂要諸子粹言葩經講義督
撫奏䟽台鴈咏稿蔵於家子禹謨以進士爲中書舍人
論曰佐治鄭伊兩籓獄即何難西南反側夫合文忠文
成為一身舞茟練戈自應夙贍獨異夢文忠而不能文
夢文成而不能文者忽而能文又從病中悟得余頗不
信及余從子嗣馨自言病中恍若有人投以格子眼遂
爽然格物之理要是病乃易慮或不是謊
郭正域
郭正域字美命湖廣江夏人萬曆中進士選庶常䆒心典
故諸興革利弊講之熟與首輔一貫意相左方侍講讀東
宫例不當外調出為南京祭酒倣司馬光十科胡瑗三齋行
之師道飾請罷納貢不宜以明經之選等於鬻爵李寕遠
子以都督就婚魏國騎而過文廟不下學錄執而抶之都
督怒愬魏國願以免劵抵學錄正域曰學錄奉公是先師
抶若也天子尚皮弁拜廟乃走馬其門乎魏國氣平遷詹
事神庙之季政亊堕廢一貫主于隐約待悟正域曰聞之趙
韓王之補牘陳晉公之執奏李文靖之焚詔即皆非乎一
貫語塞及沈鯉入相正域上二字一曰仝一曰緩仝者勿
獨為君子也緩者持久而入之時琞積于鯉而正域與鯉
莫逆一貫益恨之遂有南北黨之目正域以侍郎攝宗伯
事多所持正争大体抑私人馮僉事坐椘人抗内監陳奉正
域請必直之一貫曰不死數毆税監者而僉事安得免正
域曰苦無主名一貫謂何必主名正域怫人可無名死乎
閹魯保竊兩淮塩政兼蘇杭織造請專勅與關防閣為草
敕既正域持關防不與曰任兩職誨争不可西番闡化王
遣僧入貢例與鈔淂鈔無所用棄之市猾執上賜昂鈔直
規利正域言惠不以寔不如無惠詔改折著為令孟夏之
朔有事太廟會日食正域按禮諸侯旅見於天子入門不
終禮者四日食其一也朔&KR0825;救日翼日𥙷享從之因請䘏
小民重大臣錄臺省簡方面議宗法覈邊貯省内供賤寶
玉赦諫臣修朝房以副天下仰望主謚議𥙷謚七人為伍
文定吴悌魯穆楊繼宗鄒智楊源陳有年而大學士吕本
在議中輔臣一貫𢋫意怫正域曰黃光昇謚則海瑞當殺許
論謚則沈諫當殺吕本謚彼葛守禮諸臣不當鐫其秩而
没其䘏乎留中己椘宗假王之獄𧺫一貫謂親王不當勘
問正域以事關宗社不勘是非安淂大明及九卿臺省詳
議大略責成撫按居多禮部節略以進而言者謂正域党
楚宗匿議不以寔聞一貫袒椘王王訐正域勒歸聽勘行
次陽村而妖書之事又𧺫妖書者為東朝作危語波一貫初
不知誰何茟也上怒大索一二臺省以正域頗與四明二
欲傾正域及鯉鯉兄方官國子邏䘚圍守其舍而正域數
僕有被摘死無状偶淂皦生光情稍近刑部尚書蕭䄂片
紙授郎王迹古脱生光而歸罪正域述古正色曰獄情不
出囚口出䄂中乎訊日御史牛應元沈𥙿學士唐文献争
力事稍觧僕纍方釋而兄方亦淂請歸正域在家候勘卒
而椘事竟詘宗人熹宗登極贈太子太傅
論曰蛟門之与沈歸德郭江夏其相厄不知何自𧺫大
約朝廷方尚口而相臣欲以隐約為格心兩無疪而兩敩
也即以假王事蛟門或以事久遠繁重姑安之以存大体
而必賊椘宗以快王是欲以不安為安而正域又或以椘
宗之必不安以拄寕波後世以此案比梃擊為兩可原似乎
不深求持挺擊者與不深求覆椘者皆可以息争然而事有
不同梃擊断宜存其是而以渾厚安神祖之心假王自宜
著其非而以平反審天潢之寔搃之強安其所不安而黨
成矣匪生光之誣服江夏其不完矣夫如妖書者只宜自
問而防川何為
梁應澤
梁應澤字射矦先世籍清苑永樂初以扈駕功世錦衣徙
順天應澤成萬曆乙未進士授戶部主事領通州倉稱廉
能歴知徽州一秉寬大禁税奄之害民緝騎較之勾挕冨
尹尤以威明著時奸商請以織造歸内監應澤抗言内監
淂以騐駁優有司不便報可副使河南擒巨盗二紅四紅
散其黨南計典去𧺫㭪鳳翔平凉清韓藩逋賦萬計有搆
富宗于韓王者矯令籍其家應澤立擒首悪置之法韓宗
以安復以擴攞出没設墩堡練義勇條上土達班軍屯塩
法皆報可歴雲南按察使已再舉卓異而朝貴齕之復調
平凉參政按察九江天啓中璫𦦨張甚拷掠汪文言至誣
坐黃太僕賍不辦應澤讞其獄為助輸免其追比改山東
布政使時以蓮賊兵防餉急應澤建抽借二議不增賦而
餉足毛文龍借牽制為名先後增餉歲至五十一萬米二
十萬布二萬至欲撤天津東兖磁州真定兵以其餉餉海
外應澤上言餉不可撤議淂寝擢右僉都御史撫治鄖陽
上言天下大計兵餉為先宜合戶兵督撫為一人又言毛
文龍非有大志當核其用兵幾何駐兵何地督師受上知
遇宜服兵屯田生聚教訓無專倚辦餉以病民上温旨荅
之叛將冠漢中授計關南道劉應遇殱之降其衆崇禎二
年都城告警入衛應澤最先還治擒礦盗千入緝蓮妖教
加右副都廵撫如故請减遼餉三萬有竒宛人誦之四年
疾歸䘚贈兵部右侍郎所著有古名臣經濟略三子以樟
領鄕荐苐一庚辰進士
論曰梁侍郎津津古名臣經濟其自命有在矣不餉海外
已測毛覺華不足恃合戶兵督撫為一人倪鴻寳後𣸪
言之矣事不一手左右互擊古開屯久任一手之力也
夫
釗應遇
劉應遇字玉庸别號念劬湖廣孝感人以萬曆辛夘鄕試
七上春官不第令永寕邑連陕州靈寳諸山險阻民易為
亂㘴鄕貴焦氏凌轢赴圍城斬木應遇受命治之遂单騎
從僕五立抵城登楼開諭諸乱若聚衆不觧報仇乎叛乎
叛不赦果報仇吾能收焦氏快汝衆羅拜數焦氏衍豊者
罪泣下觧散去于是請罪衍豊擬鬼薪律而衆詣永寕降
歴戶部主事傾家代同鄕楊忠烈漣入賍不&KR0786;魏逆敗上
六大苦䟽且為諸㕦觧網有云完賍諸臣聞有挈族盡逃
為海濱瘴厲者諸臣之子有死于途為晝號之鬼者殺其
身破其家𣸪絶其祀忠䰟不民先帝應昭鍳之上為惻然
未完之賍悉與豁免陞商雒道白水之難賊幾二萬諭降之
渠三十有竒自詣獄尋赦去漢南寇起𣸪親行伍十二戰
平之調關南大𠫭零賊背川𣸪叛借撫行勦無𣸪遺孽奉
特命廵撫甘粛自莊入凉北走蔡旗東抵黑山入鎮番渡
河出塞合圍扵蘇武山而還復自甘粛經平川臙脂堡由
金塔直至嘉峪關歴廵視周二千餘里嘔血畫便宜八欵
入告時銀歹黑岩把都䓁部咸膜拜奉約耕牧五百里外
秋防無騎躝入辛未正月之三日忽衣冠向北拜奉特恩
不能終事朝廷矣絶口不及家事卒詔賜祭葬贈副都御
史
論曰國初用人甲乙並進嘉隆以来限資格過甚其自
乙榜建牙開府者海忠介艾平江皆由直節杖戍顯此
外指不數屈獨應遇與孫元化劉可訓丘禾嘉㕦書授
鉞一時四人元化罪誅可訓事去獨禾嘉喪師大凌罪
不足贖應遇盡瘁邊𤇺所至&KR1284;績庶不負烈皇帝破格
求才至意
張延登
張延登字濟美號華東山東鄒平人萬曆二十年進士歴
内黃上蔡二縣有治行在官資用一切自家致之考選兵
吏二科給事中時朝論紛囂獨䟽陳王道無党之說福王
請益地上䟽言周秦諸藩地少而延景府地廣而促此夲
朝得失之林也時東事方殷大僚充位邊報至輙令廷臣
會議延登䟽言遼左之患在撫鎮遷易不常委任失人功
罪不明賞罰不决所致即議兵餉亦當覈舊曰十一萬之
數與近日八萬之數稽其逃亡隐占而不當議增今未見
其形先傳其影聽塘報之恐喝輙令廷臣射覆而在事之
人反䄂手旁觀坐待一成之畫偷得避嫌之便成則收其
功敗則不執其咎此人臣之利非國家之計也其後東事
果敗如延登言己未主大計以公事投劾去天啓初歴太
僕寺卿其會議遼事有曰今日非盡罷四方募兵之使不
足以息山澤思亂之人心非蚤罷登津各撫之建置并力
於廣寕不足以省天下無益之加派當時以為至言四年
以權奄有干政之漸疾歸七年陞右副都御史廵撫浙江
首上䟽毁奄祠崇禎元年閩寇周三老擁三百餘艘闌入
石浦延登率標兵擊走之賊轉攻爵谿不下聞大兵至宵
遁乃復會三區兵進勦賊攻徤跳守將吴用宜死之乘勝
復犯石浦延登遣參謀成大用以火攻之焚其巨艦三十
餘艘擒賊首滚江龍賊走大陳山立柵自固復督諸軍深
入燬其巢追至下鎮關賊去加兵部右侍郎兼右都御史
五年陞工部尚書改左都七年主大計尋乞歸久之𧺫南
京右都署南京刑部事多所平反䘚年七十有六贈太子
太保弘光中謚忠定延登為人伉爽英逹尚氣節若吴麟
徵祁彪隹夏允彛劉理順先後並出其門
論曰以氣節聞門多殉國之士制科射覆乃有心印頋
當時欲以射覆了東事乎坐待偷淂四字足以銘當國
治兵诸公外此護覆而并以不射為工矣曰雖覆無力
也張鄒平治海未見全略使受遼左而淂行其說豈止
人臣之利哉
朱家民
朱家民字同人别號天民南直江都人籍扵滇世居關壮
繆祠傍母夢大蛇自祠出繞其室生家民幼稱神童日誦
萬言登丙午鄕薦會滇南沮賊就選涪州知州清戶口除
包賠給牛種剪豪強興學校通商賈凢興除皆便民𥙷湖
州同知改真定撫賞宣雲才守推第一擢知府貴陽時安
酋作乱會城困奉中丞三善檄走蜀借援圍觧陞安普監
軍副使大小百餘戰闢路抵盤江黔自安酋&KR1011;後蓬蒿數
千里次苐築城十一座爲其民生聚計議造鐵橋自董之
橋成復建鼓楼爲橋護建月城爲楼護水西之酋不敢南
越由按察使遷布政使以廉惠稱烽息餘餉六萬還官錄
功加一級召對賜宴推廵撫延綏四䟽乞歸家民操醇潔
不市恩不修郄推心置腹自奉儉約為粒殍槥死不倦曾
大計入覲值保安州初䧟奉部留不三月而定家民紀事
詩有白髮平番人尚舊丹編留朔姓傳香之句以三子潮
遠貴贈荣禄大夫潮遠以大都督搃兵漳潮䓁處
論曰朱光禄應盤錯有餘而卒不克竟其用或曰退食
之暇䆒心宗旨頋生平奉王文成范文正為法而猶恍
惚空無乎子潮遠文武才所著有風動石恍然亭集行
世
朱爕元
朱爕元字𢡟和別號恒岳淛江山隂人萬曆壬辰進士以
大理評事歴廣東提學副使歸省十年𧺫陕西按察使分
廵隴右遷四川右布政使天啓元年藺酋奢崇明以奉調
援遼兵至重慶反一呼二十萬分道寇成都爕元誓衆登
陴多所擒斬間誘賊驍將來歸朝廷以為能擢爕元僉都
御史廵撫四川專任討賊遂率大兵兼程追勦定叙州復
重慶賊乃渡瀘水去三年加兵部侍郎總督川湖陕西七
月遂入藺州清其巢穴拓地千餘里先是賊誑煽諸彛謂
己淂成都水西安氏為藺接界世相仇殺至是與安邦彦
觧仇相結互為唇齒會黔撫王三善敗没于大方崇明子
寅最雄狡乘勢復優藺爕元立賞格購降彛授之計密令
圖奢氏而身率師出遵義為黔聲援朝廷晉處元兵部尚
書賜尚方劍改撫貴州節制貴湖川雲廣五省軍務爕元
大治兵分道並進而所遣降彛斬奢寅首来獻遂專討水
西既艱歸而黔事壊崇禎二年仍𧺫撫貴州總督如故乃
合滇黔蜀三方進勦而親督大軍駐六廣逼大方賊犯赤
水爕元令守將佯北誘之至永寕大兵出其後互奮擊賊
遂大潰臨陣斬崇明邦彦餘賊及遠近諸彛復擁安位以
抗王師爕元窮逼之安住大恐乞降率諸彛四十八目納
欵久之黔人復𧺫釁相讐殺爕元立誅首亂者數人事乃
足九年移師誅五洞叛苗益剪水西羽翼由是黔中遂安
自貴陽上下六衛及椘之清平偏鎮四衞一千六有餘里
皆設亭障通商旅如内地矣方藺州初定諸將吏咸𣣔郡
縣其地爕元不可請以外四里膏壤歸永寕衛而内四里
深險磽瘠者分給降將使各守其圡上從之事在奢崇明
安邦彦傳初龍場&KR0309;者在藺州水西之界二酋常争此地
奢氏敗水西假之以居會蜀人争功欲設官屯兵以自廣
爕元力言不便謂内激藺彛必死之鬭外挑水西扼吭之
嫌兵端一開未易猝止讒者謂曲庇安民天子亦疑之詰
責數四有旨行勘而爕元持議益堅及勘地界䘚如爕元
議安位死無嗣朝廷又欲用兵郡縣之爕元復䟽言水西
有宣慰公土有各目私土公土宜歸朝廷私土宜卑分守
詔竟從之錄功累加三少蔭錦衣二人戊寅䘚于官賜祭
葬如禮
論曰以藺援遼離穴不勇即使東捷亦卒難制豈皆如石
砫之忠闔門死國哉建此策者自宜追辟而不問廟計
何在也既窘東北又釁西南一之不脩兼以兩&KR0629;藏竭
伍缺而任西南者又轉輾務盡以逄内喜功之一念不
知其不勝任夫兩拳分應豈有倖哉而况流氛孔熾分
應無既如恒岳頗才而事以𧺫倒益費朝廷又不知所以
用恒岳矣
熊廷弼
熊廷弼號芝岡湖廣江夏人少強記牧牛讀書高襟偉辯
負膂力能左右射萬曆丁酉鄕試苐一戊戌(成)進士司理
保定時稅監王虎枉盗礦多人極鍛鍊&KR0849;參随亦以他事
在禁撫按以獄屬廷弼治虎飲廷弼酒語次及參随廷弼
曰公粛客以此乎虎語塞乃問虎礦絶否曰久絶矣何不
撤礦曰即行之不二年也然則臣廷弼老不任哉曰三十
未老也廷弼曰礦絶何利礦而公論撓礦不休天子久厭
之矣臣今撓礦必被論然荣於百薦牘臣未老必復用而
公則危虎悟釋三百人而廷弼亦釋參随以報兩人遂相
得䘚請撤礦上從之以能擢監察御史時給諫宋一劾
遼東廵撫趙楫及寕遠伯成梁棄地罪命廷弼往勘會張
燁代稅監高淮與廷弼先後出廷弼密授意寕前道使稅
者騷之燁惧反走遇廷弼薊州廷弼恐之曰税不罷則遼
必叛遼叛是淮以禍遺公也不如合辭請罷稅善果得請
稅罷出關諸役方即迓輙勾淂其奸利者戍配數十人而
軍餘避役賄大吏為舍人者咸聞風去相沿搃兵責其營役
錢貧冨差廷弼革其十之九以實伍謝騶從過半以數騎
冐雪出勘至撫順關觀碑界訖建州以中軍入謁慰之曰
吾不携一兵此意知之乎建州遂以五百騎入衛所進酒
輙飲之諸騎嚙指曰大帥乃不疑我上言楫成梁可斬者
八二人以奥援不報當是時建兵已吞南關結歡西鹵使
東圖北關亦西犯邊壊欵議使我不暇東頋以希淂志於
遼廷弼曰是當反其計用之親北關以樹其仇撫西鹵以
伐其羽翼召南關灰扒諸部以携其腹心断其手足而是
時插漢適盗薊邊總督王象乹檄遼撫李植總兵杜梥搗
其巢牽之梥夜出塞無所得則殺屬夷百數十人以哈流
兔捷聞廷弼頓足曰敵方嗾鹵與我難而更挑之乎上書
請易帥不報于是拱兔脩哈流兔之怨䧟大勝堡屡入殺
數千百人而治邊欵鹵皆洶洶建師因結宰賽侵北關開
原益危廷弼親廵開原為北關觧宰賽怨皆感服乃大修
邊自三坌河歴遼瀋汎懿鉄開&KR1328;北關七百餘里而甃清
河等七城不經督撫請命不費縣官金錢而事辦復上䟽
請修西河邊六百里上曰盡如此御史吾何憂會楊鎬以
遼撫出代李植廷弼復上䟽曰臣惟遼左今日之患莫大
於無人連年受鹵撿拾無遺族屬被殘而𥙷軍不淂田土
抛廢而徵粮不淂禎軍不得則墩軍盡不淂不佐以堡軍
堡軍盡不淂不佐以营軍而营軍又漸盡矣徵粮不淂則
額粮虧軍食必乏軍食乏京運自不淂不多而京運且不
至矣自邊臣好邊功以開釁棄邊人以償仇而本務不修
以人予鹵則今日存遼之計當以保人為第一義而保人之
計莫先於寔内與固外實内之事非一屯田積貯為大固
外之事非一修邊併堡為大高城深池息民飬士外固封
宇内務農田蠲其煩苛簡其文法鹵來則拒去則弗追搃
之㩀險而坐以困之不遠出以倖功任其去来順逆我皆
待之於境内握之於尊爼而欵戰之權無一不自我&KR0894;之
因偹陳修邊築堡之利十有五以為用守為戰所以存遼
而復有三幸五惧之說微侵撫臣于是與楊鎬交相駁議
遂寝還督學應天坐勘家居四十五年撫順清河連破四
道之師皆没京師大震亟𧺫廷弼大理丞兼御史宣慰遼
東而開原復破殺掠數萬事益急立陞兵部右侍郎兼僉
都御史經略遼東随四蒼頭出關而鉄嶺敗信復至廷弼
乘夜趨三坌河時遼陽且空城逃廷弼執倡逃在籍知州
李尚皓等斬逃將劉遇節王捷王文鼎并籍最貪參將陳
險之家戮之以狗於是諸將股栗積惰俱𧺫頋城中自三
路敗後精銳皆盡潰䘚僅三萬人鎧仗不具所募南衛新
兵萬人輙散去而掘濠防瀋者聞北關破盡矣鋤钁走軍
中日數驚或請撤瀋衛遼廷弼曰徒示弱速敵無濟也廼
偽為褁粮欲進状敵聞之疑不進于是乘間濬濠練軍為
守禦計廼上言曰今日制敵之說有三一曰恢復一曰進
剿一曰固守顧以此時驟云恢勦臣知其難不如分布要
害以守為戰之淂策也為靉陽為清河為撫順為柴路三
坌河間俱當設重兵主將一禆將十五士䘚三萬使各路
自為一分合竒正以當一面而鎮江南障四衛東顧朝鮮
當設副將一禆將八士卒二萬夹鴨綠而守與四路總為
一分合竒正以成全局無警就彼操練小警自為堵禦大
敵互相應援又復出偏師迭優妨其耕牧疲敵于奔命見
可而進知難而止而又宿兵二萬遼陽駐防以壮中堅存
兵一萬海州三坌河以偹後勁留防海運兵一萬以杜南
侵計用兵一十八萬步騎半之諜後金改元稱號并有西
關灰扒魚皮島刺惡古里弓知价河伊難一帶海東諸處
又收集開鉄兵萬人計兵已近十萬應以十八萬非侈也
十八萬人計餉三百二十萬粮百八萬石馬九萬匹計荳
九十七萬二千石草二千乙百六十萬束責成兵部戶部
督撫各有鎮通盤合濟而以守為戰之局成上敕行之且
大修城親至撫順關示規畫進兵状將軍賀世賢曰此久
委敵徼卒且不敢往勿輕廷弼曰吾疑之以使敵自偹暇
我三月工可竣也城完又以四路惟撫順坦直距瀋陽奉
集各六七百里于是復城奉集而命世賢以三萬人守瀋
柴國柱以二萬人守奉集敵大入兩軍扼之互有殺傷竟
不能西越光宗即位下璽書劳苦廷弼方廵奉集而敵十
萬至瀋陽廷弼擐甲禦却之會光宗崩給諫姚宗文請欵
西鹵察北關遺裔閱視遼東廷弼曰講不足恃與宗文忤
而諸在事劉國縉閻鳴泰韓原善皆與廷弼相左蜚語徧
京師於是御史馮三元張修德給事中魏應嘉交章論廷
弼廷弼抗䟽力辯即請三臣出勘言官以劾者勘可劾者
非体乃令給諫朱童蒙往還報稱廷弼守遼瀋功廷弼歸
待後命以袁應泰代之天啓元年御史周宗建等交章訟
廷弼劳當𧺫兵部亦言廷弼在遼修城濬濠嚴戍防布火
器復奉集瀋陽二空城還為重鎮官軍士民皆垂泣遮道
訴遼陽數十萬生靈皆廷弼所留誠如諫官言大學士劉
一燝擬旨報可時黨事紛勝給事中郭鞏劾一燝私廷弼
而御史江秉謙又劾鞏下廷議會邊警益急𧺫廷弼兵部
添註右侍郎趣入朝未至而遼陽失熹宗怒謫郭鞏于外
須廷弼急時已用寕前道王化貞為廣寕廵撫化貞恢譎
自喜疎不識机事大言我兵不必多有西鹵百萬在西兵
可無調有布衣孫得功子弟兵在過河可無戰有李永芳
内應在餉可無轉輸有河東粟麦在第淂三萬人渡河敵
可不劳而致戲下也當事者悪聞艱難便化貞遂以才可
獨任發帑金百萬與購西鹵廷弼至聞前計愕曰虎酋雖
有衆非後金敵孫淂功䓁皆市儈鄕兵皆白徒易去就不
可用李永芳受後金恩厚未敢信我軍屢敗氣失哭死扶
喪不暇未可輕過河遂進三方合制之議一在天津一在
登莱一在小海搃以内護畿輔外為廣寕後援相机進取
而獨主化貞者意忤上乃晉廷弼兵部尚書兼右副都御
史駐山海關廷弼薦用佟卜年等請宥高出胡嘉棟等立
功自贖言者復以保逆保逃為廷弼罪言官孫杰至追劾
大學士一燝及吏部尚書周嘉謨以誤用廷弼嘉謨罷去
適毛文龍有鎮江之捷化貞因誇大之欲乘勝進取廷弼
以為小勝不足狃以是釁日益積而大學士葉向高從田
間来素與廷弼㕁化貞又其門下士䟽稱化貞才當專任
不宜更受節制化貞請屯兵西平盤山廷弼言堡馹窩卒
百計小屯兵千計不能首當敵一節破則西平鎮武盤山
無不瓦觧宜置游兵河上出没不測以亂之而大軍营廣
寕柵壘倚角練士待戰計遼陽去廣寕三百六十里自河
至廣寕尚二百里南阻海北界西鹵中僅路隄一道隄外
潮溝沮如蓬蒿沒人馬難决驟又無居人可掠即欲至廣
寕而束於一隄度四五日至彼且疲吾固壘勿與戰不出
旬日彼自歸乃可乘也化貞遺書京師誓必復遼中秋前
後捷音當至衆皆惑之會御史方震孺賑䘏至河上上言
河不足恃者六廷弼又極言河上不可駐兵化貞堅不
聽河上兵露無恃皆怨旦夕思敵至可逃廷弼見廣寕武
偹大弛拊膺曰事去矣連章請彂援兵且曰臣言可用則
願如臣所請不可用則請罷臣專任化貞且言河西人心
己去臣呼兵而兵不應呼餉而餉不應呼工匠器械無一
應者臣知事不可為願留臣言以為他日左劵化貞恚使
入言兵部已欲渡河而廷弼沮之子是尚書張鶴鳴侍郎
王任晉及臺諫多右化貞上言机不可失下部議言人人
殊鶴鳴䓁又言化貞撤則毛文龍必不為用廣寕土兵必
潰西鹵必觧体宜用撫臣特賜尚方劍加卿貳啣以重之
而更推廷弼他所廷弼將自右屯還關而在晉復力言經
臣不可撤廷議未决敵已渡河連破西平振武守將多死
化貞所任先鋒孫淂功奔還廣寕呼城中亟降登陴者至
欲縳化貞以獻化貞獨以數騎馳出廷弼將視河上離右
屯七十里聞敵己渡河趣發兵援振武振武敗耗至則趋
閭陽將援廣寕而廣寕敗耗𣸪至遂遣各道分三路護潰
兵民入關而身以五千人駐大凌河待化貞化貞至見廷
弼而泣廷弼曰六萬人蕩平遼陽竟何如化貞慚謝問計
廷弼曰今無及矣惟有護百萬生灵入關勿以資敵詔逮
化貞而廷弼奪官聽勘勘官乃謂化貞棄廣寕廷弼棄右
屯罪均會勘論死讞語有云比之楊鎬更多一逃比之應
泰反欠一死未决逆奄用事欲殺楊左等無名以為入廷
弼賄緩其死五年閣臣丁紹軾出遼陽傳上前謂廷弼所
撰將以掩罪餙功懷不軌上震怒立命矣市傳首九邊坐
没帑十七萬捕妻子繫獄掠治長子兆珪不勝椘自刎死
毅宗即位奄敗少子兆璧甫成童詣闕訟冤工部主事徐
爾一亦上䟽謂廷弼一案罪無一㩀而劳有足矜按遼時
早見事机及與化貞共事所謂因兵因間因粮者皆預策
其必敗名是經略而無其寔如屡䟽原派兵馬不與部覆
又高置之若謂不死守右屯則又有說昔唐郭李之討史
思明也既與九節度之師同潰似宜扼河陽橋而勢不能
為尾生之柱則今右屯者郭李之所為河陽橋也舍此止
山海一重門限矣且能全此五千人不散至大凌河面付
化貞正與慕容三萬獨全事相類豈淂與化貞之獨握兵
馬誤用西鹵誤信永芳以致潰敗者同曰道乎所謂罪無
一㩀者此也四路初遼陽一空城耳經理未一載屹然
金湯築奉集瀋陽屯虎皮馹迎拒敵兵于横江之上又當
廣寕再潰廷弼至關盡勒卸刀馬在外伺關騐放凡二百
八十餘萬人以息擁潰所謂功有足矜者此也才既籠盖
一時氣又凌厲一世而揭辯紛紛致攖衆怒是足以殺其
身者哉若夫為廷弼鳴冤者閣臣韓爌部臣周嘉謨科臣
惠世掦臺臣周宗建等皆當世賢豪長者會爌復用更言
之乃淂身首歸葬𣸪原官謚㐮愍
論曰㐮愍一字經曰守此時賤守字以為怯至無可守
而後思此一字無及矣李侍御清稱㐮愍功不及忠粛
而劳苦與冤以死相似盖用與不用之分也余謂才相
埒而一見一不及見一專任一姑任之名任之則用與
不用兩法外另一若難英雄一法使萬世呌屈嗟党事
之所貽毒至此哉其遺書經略全集而外有續草續牘
或曰陳新甲罪大才亦大馮元颷才短楊嗣昌才大罪
尤大搃不能望㐮愍涯涘頋孫閣部承宗差與左右固
關門幸處呼而必應之時福過之矣嗟在朝以淂寸為
功不知以不失寸為功盖用人甚難也
又曰㐮愍負才使氣誠有之以是衆正咸与可而尔或
有疵之者如職方耿如杞主事鹿継差並怫經而撫
撫言戰徑言守撫言三岔河可駐全師徑言廵徼必及
撫言扼險可竒勝徑言兵潰可虞撫言不事召募經言
必益兵撫言欵鹵可恃徑言不可恃撫言孫李内應經
言间谍可虞水火如是而庙算兼任之乎且坐以同律
萬古呌屈按遼陽傳出丁紹軾䄂中立付西市而㦯傳
蔣應暘者襄愍故属弁也化貞逄璫谍应暘觀音經
後有图䜟數语坐妖言矣市連襄愍死之日洗沐整
冠北拜曰我大臣也奉旨豈敢草草手持一䟽作尸諫
提牢主事張時齊斥囚安淂上書廷弼曰此趙高之言
也獄中上書古有之矣絶命祠有云他日倘拊髀安淂
𧺫死魄絶筆歎可惜一歎天地白玩前二語己知東鑰
必不固图䜟之識頗近之
蔡復一
蔡復一字元履福建同安入萬曆戊戌進士以戶曹累陞
湖廣按察使兼𬋩兵備分廵荆岳而強虎清溪筸子坪等
哨兵索餉為亂復一計擒首亂六人誅之事定遂陳制苗
實政議將有三曰重責成曰嚴制馭曰察機權議兵有七
曰選精銳曰除戎器曰申策應曰守要害曰割冒粮曰明
賞罰曰權勦撫而議苗粮淂法有曰生苗之敢於劫者熟
苗為之嚮導也察何嚮導懸粮以待其擒賊自郊然後𥙷
給熟苗約束而生苗自不為患矣又曰如本酋絶原粮作
缺不許他苗冐領以偹勞賞勿輕許名粮名粮無窮而劳
賞一時有限也其有頭目侵削苗粮者許本苗赴理仍禁
客土漢民不許私買苗籌而議漢民有三一曰防啓釁圡
官招集流民中有豪俠險徤之徒交結哨官既放債以折
兵粮又逼債以致兵窘致無告者挺身以投夷懷仇者紏
苗以釋怨此豪民實開之釁也宜嚴行禁革二曰遏投住
凢熟苗與苗寨民不許縱入内地其思漢願回者聽官發
原籍當差行李貨物不許官兵優動敢有新投苗寨者被
擒以謀叛論仍行保甲法其縱容戶口投苗者事發連坐
三曰絶勾引生苗入犯或分隊潜入而會某處或先期散
伏而發某時其至必有所藏其饑必有所食若無勾引接
濟彼茫然不知内地虛實又安敢入不測之淵哉而議土
司者有二曰覈戍兵曰責擔承而兵事四蠧之議尤爲切
要一曰占兵兵既役于官則不復問擊刺之事矣卒曰何
彼䄂手而我荷殳伍皆觧體一曰賣兵兵不任戰其𥙷伍
必有恒餉而哨官居爲竒貨有兵與無兵同一曰賣苗苗
之攻哨亦可畏也惟與苗爲市可以饜其惏心一名賂十
餘金以上既可德苗又可肥已而禍遺飬癰一曰賣路卑
辭與約苟完本哨而已餌於東而劫西餌於外而劫内遂
以盧麻二縣爲&KR0676;此四蠧總属膏肓而賣苗路尤不治之
疾因條五議曰束隊伍曰把苗路曰立會哨曰練火攻曰
責欺縱以制四蠧陞右布政使改山西左天啓元年以右
副都御史撫治隕陽時貴州廵撫王三善䧟没以兵部右
侍郎兼僉都御史出撫貴州加總督上䟽言黔之禍在苗
不在水西其害在無民不在無兵黔自鎮遠府至亦資孔
道千餘里四面環苗而以一線鳥道孤行於其間苗有儂
有𦍕有狆有蔡有宋與玀鬼犬羊非制苗無以孤賊非附
民無以寔黔于是出兵勦諸叛苗先後共攻破一百七十
四寨擒斬二千三百餘人及其黨阿賈等有名寨首五十
餘人盖六衛苗酋惟天保阿秧最雄受水西偽都督官職
自二酋擒水西失勢官兵始淂&KR0825;力西討矣復一未淂代
卒於官
論日蔡侍郎制苗諸議頗悉而其如利苗之不制而因
以制苗為功頋此日制苗有功無觧扵不能制賊之罪
也典樞者欲借以卸罪則不可何則制苗與制賊難易
懸矣
徐光啓
徐光啓字子先號玄扈南直上海人也先世從宋南渡祖
毋尹以節聞光啓幼矯摯饒英分嘗雪中躡城雉疾馳縱
遠跳讀書龍華寺飛陟塔頂趺頂盤中與鸛争處俯而嘻
其為文層折於理于情進凡思五六指乃祝筆故讀之者
不辭凡思五六指猝未易識而寔可試諸行往往顧盻物
表神運千仞之上以北雍拔順天首觧甲辰成進士選庶
常好論兵事以為先能守而後戰約以二言曰求精曰責
寔會萬曆末年廟謨腐於體例臣勞頽于優尊此四字可
呼沉寐後數十年長計無過此光啓甫釋褐一口𥙿之也
授簡討分禮闈與同官魏南樂不恊移病歸田於津門盖
欲身試屯田法因就間彊理數萬𤱔後草農政全書十二
卷以聞本此歴左春坊左贊善奉敕封慶藩盡却餽遺時
方東顧四路進兵光啓䟽上此法大謬策楊經略鎬必敗
且曰杜將軍當之不復返矣及全覆歎曰吾姑言之而不
意其或騐也分列五要無過練兵除器而最切監護朝鮮
意以内兵萬不可振則因糧海國為之訓成嚴旅譬我特
設犄角猝便呼應名為振孱寔則將助朝廷未嘗浪一金
錢而車徒不辦自足時未便明言止以監護二義先示威
惠光啓且釋中秘書竟欲身之已淂旨行矣為言官祝耀
柤所沮不果觀他日朝鮮他效我失左臂大事去則所料
己在二十餘年之前哉改訓兵通州以詹事府兼河南道
御史甫就事又以安家更番二議不恊事不就會神廟崩
予告回籍天啓改元遼警𧺫光啓知兵一再投書遼撫熊
廷弼有曰人皆天之勞子其所厚予者勞之更甚願深體
此意於煩惱中淂大安慰今日之計獨有厚集兵勢固守
遼陽次則保全海盖四州為上策多儲守噐精講守法而
善用火礟為最良且曰足下欲空瀋陽之城併兵合勢亦
無不可第断不宜以不練之卒浪營城外致喪銳氣寒城
守盖自廷弼受命而東其指在守與光啓頗合祇以廟無
成畫議論分沓群以黨事相左撓廷弼者衆未幾瀋遼相
繼失守光啓曰吾言之而又不意其或騐也請急用前法
堅壁廣寕時復以經撫委任不&KR0825;戰守無㩀而光啓練兵
除器之說徒令舌敝無𥙷大壊臺抨疾歸癸亥即家拜禮
部右侍郎兼翰林院侍讀學士纂修神廟實錄時魏璫用
事南楽廣微以通譜勢張意引光啓為重固不應益忤嗾
臺臣論劾閒住崇禎初𧺫原官𥙷經筵講官䟽請講筵併
參論軍國重大事宜及古今沿革利弊以勞加太子賓客
充熹宗實錄副搃裁時插酋虎墩兔犯宣大上憂時一䟽
有曰用寡節費臣言之屡矣請但與臣精兵五千唯臣(所)
須母或牽沮試要害不騐臣執其咎騐則以次逓增然(亦)
不得踰三萬一當十可三十萬也不果用改本部左十一
月遵化不守都城驚甚光啓應召平臺曰臣故言之而不
意其或騐也急請嚴垜守毖火器走勅招&KR1880;督師袁崇煥自
遼左入援倖戰輙敗及事定請終練兵除器之說不果用
陞禮部尚書兼輸林院學士恊理詹事府事辛未八月大
凌河兵覆光啓䟽萬全之策有云用戰以為守先步而緩
騎宜聚不宜散宜精不宜多陳車營之制甚悉條奏中有
曰速召孫元化於登州此議行後可無吳橋之變矣不果
時廷臣酷水火光啓中立不逄黨故此置若忘之獨天子
知其學主自盡將之以誠不任氣特寺敕以原官兼東閣
大學士參預機務時督師孫承宗行邊老謝事上意光啓
繼之光啓尔自意可盡展其所欲為卒不果進太子太保
兼文淵閣尚書如故代享太廟釋奠先師八月病乞休不
許慰問特至病劇猶請以山東參政李天經終曆事誡家
人速上農政全書以畢吾志卒年七十有三贈少保謚文
定以農政一書(有)禆邦本加贈太保並兩廕光啓寬仁果
毅澹泊自好(生)平務有用之學盡絶諸嗜好博訪坐論無
間寝食嘗曰冨國必以本業強國必以正兵大指率以退
為進曰此先子勇退遺教因權之諸大政無不以此遂(於)
治曆明農塩屯火攻漕河等咸所究治先是元年五月(日)
蝕欽天監推箕刻數不合光啓受命監修曆事與西洋龍
華民湯若望䓁精心測騐上曆書前後共三十一卷大約
按地南北差其(後)先以交食不誤為凖所為農書計十二
目而終之以荒政其議屯田以墾荒為苐一義立虛實二
法招&KR1880;之其議塩法也歸重禁私剖悉明暢至論火攻不
惟其攻惟其守曰以大勝小以多勝寡以精勝粗以有捍
衛勝無捍衛獨于漕議謂漕能使國貧漕能使水費漕能
使河壊國貧者東南五倍而致一西北坐而靡之水費者
自淮以北涓滴為漕用則滋田者寡河壊者會通河横絶
萬世不能河易決必以望為主使
形水勢瞭然于中經權而治之之法可以施矣且曰
可待而河不能為我難則兼採支運之意以節次之諸
議雜見志中盖四十年耳目營指畫口授惟此他無及
也宦邸蕭然敝衣數襲外著𫐠手草塵束而已啓居約嗇
如寒士門無襍賓不設姬媵廳事至不能旋馬訓子孫母
空期明日期明(日則)今日是作夢之日以夢廢今日而明日
不醒當奈何從主退作觧且曰吾兒可倖吾孫其不免
矣其審以天道也夫
論曰求精責寔四字平平無竒文定持之終身不
時深而騐物切以為求治䘚不能易此時非東林以
懟東林即東林尔以空言難非東林而文定中立既
不譽發以四字善東林而後可以難非東林至于
固圉亦只練(兵除)噐四字是所謂寔也精也總之以救尚
口之窮又按文定嘗著選練論有義募義餉義薦之勸定
营制有散可散操合可(合)操之用因民兵代戍之議而曰即
此費以飽近京丁壮自足成練因固京師之議而曰火砲
我之所長勿與敵共之因帑議而曰欲𥙿諸餉必行屯田
而隨有墾荒議旱田用水議以官爵招致巨室議及
屯額科宜通邊額宜貶諸例
時藉教鹵令習文物
可以弱鹵攵定曰文盛則武衰自然之理也今韃不
古冒頓五胡之強以其樂華風之故嗟乎使中朝無黨以
光啓為中樞而專任熊經略東事守在遼東一語乃終
始之矣
