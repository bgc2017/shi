山東通志卷二十八之二
人物二(唐)(五代)
唐
崔善為(貝州武城人明歴數仕隋調文林郎督工徒五百營仁夀宮総監楊素索簿閥實善為執)
(版暗唱無一差謬素大驚自是四方有疑獄悉令按訊皆究其情見隋政日紊密勸高祖圖天下及兵起)
(擢尚書左丞以清察稱傅仁均造歴李淳風詆其疏帝令善為考二家得失多所裁定歴大理司農二卿)
(秦州刺史謚曰忠)
程名振(洺州平恩人隋大業末棄竇建德歸高祖受永寧令率兵經略河北即夜襲鄴俘男女千)
(餘人閱婦人方乳者九十餘悉還之鄴人感其仁劉黑闥䧟洺州名振與刺史陳君實自拔歸母妻為賊)
(所得名振率衆掠冀貝凔瀛諸州邀擊糧道悉毁賊水陸餉具黑闥怒殺其母妻賊平請手斬黑闥以其)
(首祭母累官鏤方道總管謚曰烈)
杜伏威(章邱人隋末起兵淮南據歴陽自稱総管江淮羣盜爭附之得士死力戰無完敵宇文化)
(及以為歴陽太守不受徒丹陽自稱大行臺進用士人繕利兵械薄賦斂上表越王侗封楚王時秦王方)
(討王世充遣使招懷乃獻欵以兵會取世充又遣將擒李子通破汪華盡有江東淮南地入朝拜太子太)
(保兼行臺尚書令)
王雄誕(曹州濟隂人少強果有勇力杜伏威兵起用其計每戰多捷擊李子通於杭州擒之以前)
(後功授歙州總管伏威入朝留輔公祏鎮江南以兵屬雄誕公祏將為逆患雄誕異已乃奪其兵柄拘之)
(别室遣其黨西門軍儀諭以逆謀雄誕厲聲曰國家威靈無遠不被何得為滅族事耶公祏知不可屈遂)
(縊殺之雄誕愛人善撫士每破城鎮整衆山立無絲毫犯死之日江南士庶皆為流涕)
徐曠(字文遠東海郯人博通五經尤明左氏春秋性方正舉動純重隋大業初為國子博士世)
(稱左氏有文遠禮有褚徽詩有魯逹易有陸德明皆一時冠云文遠說經徧舉先儒異論分明是非乃出)
(新意以折衷聽者忘勞入唐仍為國子博士高祖幸國學文遠發春秋題論難風生隨方占對莫能屈帝)
(異之封東莞縣男)
劉林甫(魏州觀城人武德時為内史舍人典機密以才稱與蕭瑀等撰定律令著律議萬餘言歴)
(中書吏部侍郎賜爵樂平縣男唐沿隋制十一月選集至春停日迫事叢林甫建請四時聽選隨到輙擬)
(於是官無滯人時天下初定州府及詔使以赤牒授官至是始罷悉集吏部調至萬員林甫隨材銓錄咸)
(以為宜)
淳于難(黃縣人髠之後隋末四方盜起難與弟朗聚衆保障登萊民賴以安武德中拜登州刺史)
(封晉國公朗莱州刺史封燕國公)
房玄齡(字喬齊州臨淄人貫綜墳籍善屬文年十八舉進士慨然有憂天下志太宗以燉煌公徇)
(渭北杖榮上謁軍門一見如舊為府記室從征伐衆爭取珍異玄齡獨收人物置幕府與諸將密相申結)
(人人願盡死力居相十五年任公竭節嘗不欲一物失所聞人善若已有取人不求備練達吏治飾以文)
(雅法令寬平自以權寵太隆累表辭位詔不聽進司空仍總朝政會戊遼留守京師凡糧械飛輸軍伍行)
(列悉裁總之數上書勸帝勿輕敵指陳詳切相業為唐世第一謚文昭按郡邑志皆載玄齡章丘人臨淄)
(其再徙者也)
孫伏伽(貝州武城人武德初上言三事其一置諍臣開言路以聞其過其二廢百戲散樂以復雅)
(正其三太子諸王宜用賢才澄僚友之選帝大悅以為治書侍御史太宗即位遷大理少卿帝數出馳射)
(伏伽直言切諫帝喜曰卿能言朕失朕能改之天下庶其有瘳乎累遷大理卿久之出為陜州刺史)
李勣(字懋功離狐人本姓徐氏家素富喜施貸隋末依李密密歸唐勣據其舊地乃錄郡縣戸)
(口啟密聽密自獻高祖以為純臣詔授黎州總管封英國公賜姓李從秦王伐東都降沈悅平竇建德俘)
(王世充累戰大捷又從討劉黑闥斬徐圓朗及輔公袥兖州江南悉平太宗即位拜并州都督破降突厥)
(頡利擊度設於青山二十年討擊延陁部落降其首領磧北遂定高宗立授左僕射冊進司空東征高麗)
(州縣其地獻俘昭陵加太子太師勣善知人所識拔皆為名臣性友愛姊病嘗自為炊粥燃其鬚密伏誅)
(勣表請收葬身服衰絰率舊屬會葬於黎山之陽朝野義之謚曰貞圖形凌煙閣後歸葬楚丘)
秦瓊(字叔寳歴城人初從通守張須陀討賊盧明月以勁兵千人設伏擊破其衆十餘萬陀死)
(以兵附裴仁基降李密會密與宇文化及戰黎陽中矢墜馬濱死追兵奄至蠲叔寳捍衛得免後歸王世)
(充與程知節計曰世充淺狹多詐數與下呪誓乃巫嫗耳因約西走降高祖拜馬軍総管破尉遲敬德帝)
(賜以黃金瓶尋授秦王府統軍走宋金剛於介休從討王世充竇建德劉黑闥皆身先突陣所向披靡或)
(敵有驍銳震燿誇衆秦王輙命叔寳馳騎往刺之莫不如志進封冀國公圖形凌煙閣)
程知節(濟州東阿人驍勇善馬矟大業未聚徒數百共保鄉里備盗依李密密兵潰為王世充所)
(得知節惡其為人及世充拒王師於九曲知節領兵在陣遂與秦叔寳馬上揖世充曰公性猜貳旁多煽)
(惑非僕托身之所於是躍馬歸國授秦王府統軍破宋金剛擒竇建德降王世充並領馬軍総管臨陣先)
(登累戰大勝以功封盧國公圖形凌煙間)
羅士信(歴城人年十四從齊郡通守張須陁擊賊濰水上勇冠三軍後歸唐拜陜州道行軍總管)
(封郯國公從太宗擊劉黑闥守洺水城城䧟不屈而死謚曰勇)
崔義元(貝州武城人隋大業未說河内賊黃君漢以城歸唐君漢以所掠子女玉帛分之拒不受)
(貞觀初歴左司郎中兼韓王府長史以介直稱遷婺州刺史時睦州女子陳碩珍煽衆舉兵義元統兵奮)
(擊左右障以盾義元曰刺史而避孰肯前叱去之衆益為用賊平拜御史大夫義元工章句學採輯詳辨)
(能指正先儒疑謬高宗詔與博士討論五經義終蒲州刺史)
張允濟(北海人初仕隋為武陽令著惠愛元武民以㹀牛依婦家孳十餘犢將歸婦家不與民詣)
(允濟訴之允濟令縳民蒙其首過婦家云捕盜牛者盡出民家牛質所来婦家不知遽曰此壻家牛也左)
(右撤蒙曰可以此牛還壻婦家服罪行人有遺袍者行十餘里而寤乃曰吾境未嘗拾遺還取之果得舉)
(政尤異遷高陽郡丞賊帥王須拔攻郡糧盡吏食槐葉棠節卒不肯去貞觀初累遷刑部侍郎封武城男)
叚志玄(齊州臨淄人資質偉岸以驍果為秦王所識授右領軍大都督府軍頭下霍邑絳郡從劉)
(文靜拒屈突通于潼關軍潰中流矢忍不言突擊自如唐兵復振遂獲通討王世充深入馬蹶為賊擒兩)
(騎夾持其䯻志玄忽騰而上二人俱墮奪馬馳歸尾騎數百不敢近破竇建德平東都遷秦府護軍隱太)
(子常以金帛誘之拒不受太宗即位奉命勒兵章武門太宗夜遣使至志玄拒曰軍門不夜開使者示手)
(詔志玄曰夜不能辨比曙帝歎曰真將軍也封褒國公謚壯肅)
崔信明(青州益都人以文顯名隋大業中為堯城令族弟敬素為竇建德鴻臚卿自謂得意勸信)
(明歸建德信明曰昔申胥海隅釣徒能固其節爾欲吾屈身賊中求斗筲耶遂踰城去隱太行山貞觀六)
(年有詔即家拜興勢丞遷秦川令政有治績課以最聞)
張文瓘(字稚圭貝州武城人少孤事母以孝聞貞觀初補并州參軍李勣嘗譬為管蕭自謂弗及)
(乾封時與勣同為宰相會高宗營蓬莱宮京師復養廐馬萬匹文瓘上書諫止改黃門侍郎兼大理卿不)
(旬日斷疑獄四百時以執法平恕方之戴胄復拜侍中同列以堂饌豐餘欲少損文瓘曰此天子所以重)
(樞務待賢才也吾等若不任職當自引避不宜借此取名卒謚曰懿)
高季輔(本名馮以字行德州平原人以孝聞貞觀初拜監察御史彈治不避權要列上五事切中)
(時務太宗稱善常賜鍾乳一劑曰爾進藥石之言朕以藥后相報後為吏部侍郎善銓叙人物帝賜金肯)
(鏡況其清覽進爵蓨縣公太子太保謚曰憲)
王少鉉(聊城人父隋未死亂兵遺腹生少鉉甫十歲詢父所在母以告即哭行求尸時野中白骨)
(覆壓或口以子血漬而滲者父胔也少鉉鑱膚滴血驗之閱旬而獲遂以葬創甚彌年乃愈貞觀中事聞)
(拜徐王府參軍)
王君操(即墨人父為鄉人李君則所殺時君操尚幼亡命久之還鄉里殺君則取其心肺噉之歸)
(死於刺史刺史上其事太宗貸之)
孔穎達(字仲遠孔子三十二代孫貞觀初為國子司業加散騎常侍曲阜男常諍諫太子闕失乳)
(夫人曰太子年長不宜面折其過對曰受國厚恩盡職以報拜祭酒帝幸太學命穎逹講經與顔師古司)
(馬才章王恭受詔撰五經義訓凡百餘篇號義贊詔改為正義列於學宮進封子爵子志孫惠元三世皆)
(為司業時人榮之)
顔籕(字師古以字行琅邪臨沂人父思魯以儒學顯師古少博覽精於訓詁武德初為中書舍)
(人明習治體詔誥冊令皆出其手太宗即位拜中書侍郎帝以五經去聖久遠傳習寖訛詔師古於秘書)
(省考定釐正學者賴之又撰五禮注漢書時人謂杜元凱師古為左邱明班孟堅功臣官終秘書監弘文)
(館學士弟相時亦以博學著名貞觀中官諫議大夫)
馬周(字賓王博州茌平人少孤家貧嗜學通詩及春秋貞觀中拜監察御史數陳時務切中利)
(弊復上疏言太安宫上皇所居牆宇門闕願從高顯以稱萬方之望又以帝避暑九成宫而上皇留熱處)
(非温凊之道願示還期開衆惑宗廟之享宜親事以示来葉帝悉稱善累遷中書令帝以飛白書賜之曰)
(鸞鳳冲霄必假羽翼股肱之寄要在忠力尋擢吏部尚書多所建白疾甚取所上章奏悉焚之曰管晏彰)
(君過取身後名吾不為也卒贈高唐縣公)
呂才(博州清平人穎悟絶人聞見一接輙究其妙精樂律製尺八十二枚長短與律契太宗時)
(詔直弘文館與祖孝孫參論樂事擢大常博士受詔刪定隂陽家書掇可用者為五十三篇合舊書四十)
(七篇詔頒天下才於持議儒而不俚其辨卜宅禄命諸篇皆詳切曉暢足破羣惑又造方域圖及教飛騎)
(戰陣圖屢稱旨擢太常丞)
蕭德言(字文行蘭陵人明左氏春秋貞觀時歴著作郎弘文舘學士德言晚節學愈苦每開經輙)
(袚濯束帶危坐妻子諫曰老人何終日自苦答曰對先聖之言何復憚勞詔以經授晉王高宗立拜銀青)
(光禄大夫禮遇隆重卒年九十七人謂不愧其先盖望之之後也)
路敬淳(臨清人少力學足不履門居親喪倚廬不出者三年後擢進士再遷崇賢舘學士數受詔)
(纂輯慶恤儀典尤明姓系自魏晉以降推本其来著姓略衣冠系錄等百餘篇盖唐初姓譜學惟敬淳名)
(家云)
李君求(平陵人太宗時都督齊王祐謀逆君求與房繼伯等據縣不從抗表以聞太宗嘉之賜敕)
(曰縣依舊置改名全節)
高君狀(齊州人齊王祐引騎徇邑聚高曰上親平寇難土地甲兵不勝計今王以數千人為逆如)
(一手搖泰山又如君父何祐愧其言不能殺祐募城中男子為兵有羅石頭者直前刺祐不克見殺及祐)
(平詔贈毫州刺史擢君狀榆社令賜城中男婦縑帛各有差)
徐文亮(無棣人數世同居人無間言貞觀中旌表令有司歲以粟帛存問仍復其徭役)
王宏(濟南人少時與太宗同學貞觀初詔徵宏隱遁莫知所之)
張文琮(貝州武城人貞觀中為治書御史遷毫州刺史永徽初獻文皇帝頌優制褒美拜戸部侍)
(郎坐事出為建州刺史州尚滛祀不立社稷文琮下教曰春秋二社本於農今廢不立比歲田畝卒荒或)
(未之思乎於是始建祠壇民悅從之)
賈敦頥(曹州冤句人貞觀中歴涇州刺史性廉漯入朝時敝車羸馬人不知其刺史也徙瀛州瀕)
(滹沱滱二水歲壊民室廬浸洳數百里敦頥立堰禦之民受其利永徽中遷洛州洛多豪右占田踰制敦)
(頥舉沒者三千餘頃以賦貧民發奸擿伏下無能欺)
劉祥道(字同壽魏州觀城人樂平縣男林甫子襲爵歴御史中丞顯慶中遷吏部黃門侍郎知選)
(事釐補敝闕上疏陳六事遷司刑太常伯每覆大獄必歔欷累歎奏决日為再不食廵察關内道事無冤)
(滯麟德元年拜右相審謹憂畏數乞解尋以事罷為司禮太常伯建封岱禮進爵廣平郡公謚曰宣)
賈敦實(曹州冤句人敦頥弟咸亨初為洛州長史性寬厚洛陽令楊德幹矜為酷烈以立威敦實)
(切諭止之始洛陽人為敦頥立碑及敦實入為太子右庶子復為立碑其側號棠棣碑)
馬載(博州茌平人高唐縣公周之子咸亨中為司列少常伯後為吏部與裴行儉分掌選事時)
(人稱載有知人名歴官雍州刺史)
員半千(字榮期齊州全節人羈丱通書史舉童子高第房玄齡異之凡舉八科皆中調武陟尉歲)
(旱勸令發粟不從伺令謁州乃悉發倉賑給民賴以濟尋舉岳牧高宗問兵家三陣半千以天時地利人)
(和為對帝善之武后詔為弘文舘學士值武三思用事出為刺史歴濠棣蘄三州所至以文雅飾吏治禮)
(化大行以清節稱及卒吏民哭於野)
張公㙯(壽張人几世同居齊隋皆表其門高宗封泰山過幸其宅問曰何以能九世不分公㙯書)
(忍字百餘以進高宗稱善賜以縑帛)
徐敬業(離狐人英公勣之孫少有英略武后廢中宗為廬陵王人情憤怨敬業與弟敬猷用魏思)
(温計據揚州起義兵興復唐祚旬日之間勝兵十餘萬移檄州郡罪狀武氏天下震動武后遣李孝逸擊)
(殺之)
蔣欽緒(莱州膠水人工文辭舉進士第歴太常博士中宗始親郊祭酒祝欽明建言皇后應亞獻)
(以媚韋氏欽緒抗䟽不可諸儒壯其節性孤潔愛引薦士類精達治道馭吏整嚴以御史中丞錄囚河南)
(宣慰百姓振窮乏徙吏部侍郎歴絳魏二州刺史所至多政績)
崔神慶(貝州武城人御史義元子舉明經武后時累遷莱州刺史有佳政擢并州長史始至有詔)
(改錢帛法物價騰踊神慶質其非於朝果豪猾妄為之長安中累轉禮部侍郎數上䟽陳時政轉太子右)
(庶子時突厥使者入見太子應朝有司移文東宫召太子神慶諫曰古者召太子用玉契誠重慎防萌之)
(意諸降墨敕玉契詔可歴司刑卿兄神基長壽中同鳳閣鸞臺平章事為酷吏所搆神慶為申理得減死)
(中宗初稍用為大理卿)
邵貞一(濟南人聞武后改年挈妻子入長白山結廬自養終身不入城市因自號長白山人)
劉齊賢(魏州觀城人樂平縣南祥道子襲爵由侍御史出為晉州司馬方直為帝所重時將軍史)
(興宗從獵苑中言晉出佳鷂可捕取帝曰齊賢豈捕鷂人耶安得以此待之累遷黃門侍郎修國史進同)
(中書門下平章事武后時代裴炎為相辨炎冤后怒貶吉州長史為酷吏所䧟自經於獄建中三年贈太)
(子太保)
王無競(字仲列東莱人宋太尉弘裔孫累遷監察御史改殿中會朝集宰相宗楚客楊再思離位)
(偶語無競楊笏曰朝禮尚敬公等大臣不宜慢常典楚客怒徙太子舍人神龍中詆權貴出為蘇州司馬)
王元感(濮州鄄城人擢明經高第天授中為四門博士直弘文館所撰尚書紏謬春秋振滯禮記)
(繩愆等凡數十百篇魏知古見其書歎曰五經指南也徐堅劉知幾聯疏薦之下詔褒美以為儒宗拜太)
(子司議郎)
王志愔(博州聊城人擢進士第景隆中為左臺侍御以剛鷙為治人吏畏懾嘗言曰法令者人之)
(隄防不立則無所制乃上所著應正論凡數千言帝嘉納之累官御史中丞出為魏州刺史按治奸猾令)
(行禁止境内肅然)
孟詵(孟子三十一代孫高宗朝擢進士累官鳳閣舍人拜同州刺史以治行稱神龍初致仕居)
(伊陽山睿宗召之以老辭詔給羊酒縻粥畢構以詵有古人風名所居為子平里所著有食料本草傳於)
(世)
何彦先(齊州全節人武后時位天官侍郎初與員半千同師王義方義方卒行喪蒔松柏冡側三)
(年乃去)
杜暹(濮州濮陽人擢明經補婺州參軍秩滿歸吏以紙萬番贐之暹受百番衆歎曰與昔劉寵)
(受一錢何異開元間以監察御史按訟突厥突厥遺以金暹陽受隂埋幕下已出境乃移文使取之突厥)
(大異累官至安西副大都護守邊四年撫戎練士中外戢安進吏部尚書謚貞肅更謚貞孝)
崔隱甫(貝州武城人明於吏治介潔自守為殿中侍御史以劾浮屠惠範貶卭州司馬玄宗立擢)
(汾州長史遷洛陽令按治樂工胡雛罪抵死賜百縑累進御史大夫彈擊益力帝嘗詔校外官歲考異特)
(委曲參審或至竟春不定會令隱甫考詢一日皆訖人服其敏累遷刑部尚書封清河郡公謚曰忠)
程務挺(洺州平恩人総管名振子少從父征討以勇力聞拜右領軍衛中郎將破突厥六萬騎於)
(雲州降阿史那伏念生擒白鐵餘進左衛大將軍尋拜單于道安撫大使務挺善綏禦士卒服其威愛突)
(厥憚之不敢盜邊後為裴炎獄所誣死突厥皆相慶為立祠每出師輙禱馬)
呂元簡(青州人開元時四代同居家之畜産亦異母共乳刺史許景先與御史大夫崔隱甫廷奏)
(其事請加旌表編入史舘詔從之)
崔琳(貝州武城人大理卿神慶子練達時政與高仲舒同為中書舍人侍中宋璟親禮之嘗曰)
(古事問仲舒今事問琳尚何疑累遷太子少保天寳二年卒秘書監潘肅聞之泫然曰古遺愛也琳弟珪)
(官太子詹事瑶官光禄卿俱列棨戟世號三列崔家)
顔允南(字去惑顔子四十代孫開元間以挽郎入高第受鶉觚尉歴殿中御史忤楊國忠貶襄陽)
(丞尋為國子司業累官正議大夫子頻終楚州刺史)
顔允臧(字季寧允南弟歴太康尉舉延昌令與監察御史真卿各樹能名出為櫟陽令有奸犯者)
(允臧立榜殺之豪強震恐遷御史兼太子中允)
崔園(字有裕貝州武城人少孤貧喜學兵法玄宗時歴官御史中丞劍南節度副大使帝避安)
(禄山次扶風及河池園治城浚隍列舘宇儲什具上疏具陳蜀土腴穀羡儲供易辦帝嘉其忠即日拜中)
(書侍郎同門下平章事肅宗立詔赴行在遷中書令封趙國公後罷相出刺懷汾二州徙淮南節度以治)
(行稱謚昭襄)
李㠋(清河人年二十餘安禄山叛為郡人乞師於平原太守顔真卿衆以㠋年少輕慮真卿辭)
(焉㠋就館復為書說真卿曰清河去逆效順奉粟帛器械以資軍公乃不納而疑之僕回轅之後清河不)
(能孤立必有所係托將為公西面之強敵公得勿悔乎真卿大驚遽就其舘以兵六千借之命參將李擇)
(交等軍堂邑以助之)
蔣清(東莱人舉明經東京留守李愷表為判官安禄山䧟東京清及愷俱死之贈禮部侍郎謚)
(曰忠)
王仲丘(沂州琅邪人開元中歴左補闕起居舍人時典章差駁仲丘欲合貞觀顯慶二禮據有其)
(舉之莫可廢之之義請二禮皆用詔可遷禮部員外郎)
顔杲卿(字昕與琅邪臨沂人開元中為范陽戸曹參軍安禄山表假常山太守禄山犯順杲卿起)
(兵討賊河北響應已而賊將急攻城杲卿晝夜戰井竭糧矢盡六日而䧟禄山縛之天津橋節解之至死)
(詈不絶口賊鉤斷其舌乾元初贈太子太保謚忠節杲卿子季明亦為賊所殺)
顔真卿(字清臣臨沂人杲卿從弟博學工書少孤事母以孝開開元中舉進士為監察御史使河)
(隴時五原有冤獄久不决天且旱真卿辨獄而雨郡人呼御史雨出為平原太守預識安禄山逆狀乃陽)
(托霖雨增陴浚湟料丁壯儲廥廩及安禄山䧟河朔獨平原城守具備玄宗聞之喜曰朕不識真卿何如)
(人所為乃如此真卿益募士得萬人太饗城西慷慨泣下衆皆感厲饒陽濟南清河景城鄴郡太守長史)
(各以衆歸有詔賀蘭進明率精銳濟河為助常山太守顔杲卿斬賊將合十四郡推真卿為盟主兵二十)
(萬絶燕趙尋用李㠋計擊走賊將袁知泰斬首萬級史思明及尹子竒急攻河北諸郡復䧟獨平原清河)
(博平固守如故入遷御史大夫時元載畏羣臣論奏建言論事皆先白長官長官白宰相詳可否以聞真)
(卿上疏力辨其蔽以忠直不容盧把尤御恨奏使往諭李希烈真卿毅然請行既至宣詔旨希烈逼使上)
(疏雪已不從復遣使說降凌挫百端終不屈乃縊殺之贈司徒謚曰文忠)
王希夷(徐州滕人家貧父喪為人牧羊取傭以葬隱高平山師黃頥學養生術隨事四十年頥卒)
(更居徂徕山與劉元博友善喜讀周易老子兖州刺史盧齊卿就謁問政對曰已所不欲勿施於人玄宗)
(東廵詔州敦勸見行在時年九十餘矣帝命張說訪以治道與語甚悅賜帛衣一襲聽還山仍敕州春秋)
(致酒肉粟帛)
杜鴻漸(字子巽濮州濮陽人父鵬舉歴右拾遺玄宗東行河内游畋上賦以風終安州刺史鴻漸)
(舉進士為朔方判官安禄山猖獗肅宗時為太子按軍平凉未知所適鴻漸說往靈武遂與裴冕等勸即)
(皇帝位以係中外六請見聽授兵部郎中累遷禮儀使代宗時進相國)
孫既(莒州人母卒廬於墓側髮毡面垢癆瘵骨立墓左有醴泉湧出人名曰孝源泉有碑刻)
任敬臣(字希古無棣人五歲喪母問父英曰若何可以報母英曰揚名顯親可也乃刻志力學年)
(十九舉孝廉授著作局正字父亡數隕絶繼母曰兒不勝喪謂孝可乎乃勉進饘粥仕至太子舍人)
顔泉明(臨沂人杲卿子有孝節喜振人急為郫令誅治宿盜政化清明人情翕然課最遷彭州司)
(馬家貧居官廉而孤藐相從百口飦粥不給無少愠色居母憂哀毁骨立其行義當世以為難)
王栖曜(濮州濮陽人善騎射安禄山犯順尚衡舉義兵討賊栖曜署牙將徇兖鄆諸縣下之賊將)
(邢超然守曹州乘城指顧栖曜以一矢殞之遂拔曹州累授金吾衞將軍拜左龍武大將軍)
畢炕(東平人為廣平太守安禄山攻城炕堅守不下久之力不支城䧟以節死賊遂覆其家贈)
(戸部尚書謚曰忠併厚䘏之)
高沐(渤海人貞元中進士李師道辟署判官師道據淄青沐引古今利害勸說不能入斥守濮)
(州沐乃上書誇山東煑海之饒師道之謀悉露遂怒殺之及師道誅贈沐吏部尚書)
呂元膺(字景夫東平人建中初策賢良高第累官蘄州刺史恩信素孚嘗歲暮錄囚囚或白歲旦)
(不得省父母為恨元膺惻然釋歸戒還期囚如期至羣盜感義相引而去元和中擢給事中憲宗將以吐)
(突承瓘為招討處置使元膺抗論不可且曰承瓘内臣若為帥恐諸將不服帝嘉納進尚書左丞代權德)
(輿留守東都會李師道伏甲邸院謀出為逆元膺悉兵圍之盡獲其衆因請募三河子弟以衛宮城久之)
(改河中節度秉正自持監軍及往来中人皆敬憚遷吏部侍郎處事裁宜皆有體卒贈吏部尚書)
李自良(兖州泗水人天寳末往從兖鄆節度使以戰功累遷右衛率後從馬燧表為軍侯從討田)
(悅攻李懷光數履鋒陣功在諸將右貞元中德宗罷燧以自良代自良以事燧久不敢當議者多其讓充)
(河東節度使居九年立法簡易上下諧附民不知有軍卒贈尚書左僕射)
伊慎(字寡悔兖州人通春秋戰國策天官五行書以善射為折衝都尉喪母將合葬不知父墓)
(晝夜號哭夢寐間若有導之者發壠果得舊記從路嗣恭討哥舒晃斬晃尋破梁崇義於蠻水李希烈愛)
(其材數欲縻止為已用不從明年希烈犯順恐其為曹王臯所用乃詐為書行間臯表其誣遣與賊戰大)
(破之車駕在梁州賊遣將寇黃梅遏江道糧不得西慎悉兵擊賊江路遂通進攻安隨二州擒劉戒虚降)
(李惠登復統荆南湖南江西兵自當一面屢戰大捷歴右衛將軍謚壯繆)
張鎬(字從周博州人初為左拾遺肅宗以數論事擢諫議大夫尋拜中書侍郎同門下平章事)
(時引納浮屠數百居禁中諷唄外聞鎬諫曰天子之福在養人以一函宇美風化未聞區區佛法而致太)
(平帝然之坐事貶辰州司戸參軍代宗時累遷洪州觀察使平袁晃揚昭沈千載諸寇改江南西道觀察)
(鎬廉潔簡重議論有體善待士天下推為舊德士皆歸之)
張建封(字本立兖州人慷慨尚氣以功名自任會蘇常間盜起代宗詔中人馬日新與李光弼共)
(討之建封見中人典兵因請前喻賊因至賊屯開譬禍福一日降數千人由是知名馬燧辟為判官授監)
(察御史軍務多咨之薦之朝出刺壽州斬李希烈偽使充濠廬觀察益勤戒備四鄙附悅希烈盡銳来攻)
(皆被沮衂卒不少挫授徐泗濠節度使在彭城十年軍中稱理卒贈司徒)
孔巢父(字弱翁孔子三十七代孫少力學隱徂徕山永王璘稱兵辟署幕府不應由是知名廣德)
(中李季卿宣撫江淮表為左衛兵曹參軍累遷湖南觀察使德宗狩奉天屢上破賊方略帝嘉納之為魏)
(博宣慰使及見田悅與言君臣大義其衆皆喜曰不圖今日復見王人後數日田緒殺悅與大將邢曹俊)
(等聽命巢父即以緒權中軍舒其難後李懷光據河中帝復令巢父宣慰竟遇害謚曰忠)
吳溆(濮陽人肅宗吴后之弟代宗時為太子詹事遷金吾大將軍溆循循有禮讓見重朝廷盧)
(杞請遣大臣一人持節往諭朱泚德宗顧左右無敢行溆請至賊中宣天子意帝大悅溆退語人曰吾知)
(死無益而決見賊者人臣食禄死其難所也即日齎詔見泚具道帝所以不疑者而泚業僭逆竟留溆害)
(之)
郭昈(齊州人德宗時為兖鄆節度使李師道幕僚師道為逆昈切諫囚之凡十年師道又隂助)
(吴元濟攻彭城以緩王師昈乃為繒書藏衣絮中使郭航間道走武寧軍見李愿請竒兵浮海直搗莱淄)
(乘虚而入愿白諸朝議者疑出師道所教不報及王師討師道諸節度兵四入下魚臺金鄉取海州多用)
(昈策劉悟既平鄆斬師道乃捉昈臂欷歔流涕嘉其忠直辟致義成節度府判官)
符璘(字元亮臨沂人先與父令竒為田悅將悅拒命令竒使璘乘間降馬燧悅執令竒殺之璘)
(聞號泣幾絶燧表其冤贈令竒戸部尚書燧討李懷光璘介兵伍千先濟河與西師合從燧入朝為輔國)
(大將軍璘之降母匿里中獨免及悅死詔迎於魏賜宴别殿璘居環衛十三年封義陽郡公)
吳湊(濮州濮陽人敬皇后弟累進金吾衛大將軍時令狐章田神功等繼沒其下挾兵而擾湊)
(持節至汴滑委曲慰說各盡其情軍中懽附元載横恣日甚帝詔湊圖之收載賜死遷京兆尹宮中強估)
(取物湊因建言宜擇中官高年謹信者為宮市令平價和售以息衆讙湊性謙畏而才敏銳每有疑獄或)
(伺其將出遮湊取決冀倉卒得容隱湊叩鞍一視指摘盡中其弊衆畏服後官至戸部尚書謚曰成兄溆)
(死朱泚難)
王茂元(濮陽人龍武大將軍栖曜子少好學德宗時上書自薦擢校書郎改太子贊善呂元膺留)
(守東都署為判官淄青留邸卒聚衆猖獗元膺率兵圍之無敢先者茂元取一人斬首衆乃進賊遂奔潰)
(遷嶺南節度使蠻落安之卒贈司徒謚曰威)
崔漢衡(博州博平人沉懿寬厚善與人交建中初贊普請盟漢衡以殿中少監為和盟使定盟清)
(水及德宗幸奉天贊普以兵佐渾瑊擊賊武功轉秘書監尋拜上都留守兵部尚書東都淄青魏博賑給)
(宣慰使貞元三年與贊普盟平凉被執然漢衡誠信素著雖遠方亦莫不推重故至河州得還卒贈尚書)
(僕射)
張叔明(平隂人隱居石門山與李白孔巢父等號竹溪六逸)
劉晏(字士安曹州南華人八歲舉神童授太子正字調夏縣令未嘗督賦民樂於輸累遷京兆)
(尹領東都河南江淮轉運租庸鹽鐵常平使按行各處水路盡得其利病歲致粟四十萬斛自是關中雖)
(水旱物不翔貴後與第五琦分領天下金穀所任使皆銳敏雖數千里外奉晏教令如目前不敢隱代琦)
(𣙜鹽歲所入緡錢什倍於初至德後天下戸不足有百萬及晏充使蠲除拯救收三百萬善備荒災歉)
(端即計官所贏及民未困預為蠲貸災鄉他産尚在多發粟賤售易其雜貨因人力轉豐處或官自用以)
(裕國計恣民糶運散入村閭下農不能詣市轉相沿逮不待令驅又行常平法出入時其貴賤諸州儲米)
(至三百萬斛遷吏部尚書為楊炎所誣賜死天下冤之)
蔣沇(膠水人魏州刺史欽緒子以孝廉授洛陽尉遷監察御史剖斷精允羣僚莫能望歴陸渾)
(盭厔咸陽高陵四劇邑令美政流行郭子儀軍過其縣戒麾下曰蔣沇賢令供億當有素士得疏食足矣)
(勿擾其清德宗幸奉天沇奔行在為賊所拘誓死不署偽職賊平擢散騎常侍卒贈工部尚書兄演溶弟)
(清俱為才吏有名)
鄧景山(曹州人本以文吏進累官監察御史擢拜青齊節度為政簡肅徙淮南會管崇嗣在太原)
(政弛不治儲廥贏餘為羣下盜費略盡帝聞即以景山為太原尹封南陽郡公至則振飭紀綱檢覈隱蔽)
(衆大懼而景山自奉清約饌不過草具待上賓惟豚魚而已取倉粟紅腐者食之兼給麾下悉怨忿後竟)
(以待下過刻激衆怒遇害)
段文昌(字墨卿臨淄人都督志元三世孫客荆州疏爽多義節裴冑採古今禮樂為書數從文昌)
(質判所疑李吉甫才之擢左補闕頗為韋貫之詆訶不得進貫之罷擢翰林學士穆宗即位屢召思政殿)
(備顧問尋拜中書侍郎未踰年自表還政授劍南節度使諳蜀利病寬猛並濟羣蠻震服文宗時帥荆南)
(或歲旱禬解必雨久雨遇出游必霽民為語曰旱不苦禱必雨雨不愁公出游會南詔襲南安帝以文昌)
(得蠻荒心詔使下檄慰責即日解去)
段式(臨淄人文昌子以蔭補校書郎博學強記多竒篇秘籍仕終太常少卿著酉陽雜俎四十)
(卷子安節亦有才思著樂府雜錄孫公路為萬年尉著北戸錄)
路隋(字南式陽平人父泌以孝弟聞建中未為長安尉從渾瑊會盟平凉為賊所執死時隋方)
(嬰孺逮長乃知日夜號泣坐必西嚮不食肉母告以貌類泌終身不引鏡以恩授八品累遷至中書侍郎)
(同門下平章事監修國史初韓愈撰順宗實錄書事切直宦豎訾其非實帝詔刊正隋建言史冊乃褒勸)
(所在改修非是有詔摘數事為失實餘不復改會李德裕貶隋不署奏為鄭注所忌出為鎮海節度使道)
(病卒謚曰貞)
曹華(楚丘人憲宗時為兖鄆節度副使會兖海軍殺觀察使詔華往代華視事三日合軍大饗)
(幕甲士於廡酒半令曰天子以鄆人參别而戍有轉徙勞欲厚賞之乃出州兵闔門大言曰天子有命誅)
(殺帥者甲起於幕斬百二十人海沂之人莫不屏息華以沂地偏請治兖許之華曰鄒魯禮義之鄉豈可)
(忘本從前桀鷔皆化導失宜民俗固自淳也乃親近儒雅士春秋祀孔子立學官講誦出家資贍給之人)
(乃知學期年絃歌之聲遍於遐邇詔以華充節度使)
崔從(字子乂齊州全節人擢進士第攝守卭州劉闢謀逆從以書諭止闢怒從嚴兵城守州賴)
(以全遷尚書左丞會王承宗請割德棣遣子入侍憲宗選堪使者命從往從至為陳逆順大節承宗感泣)
(即按二州戸口符印以上長慶初領鄜坊節度諸羌不敢犯境尋復節度淮南舊事錢貨交易率取其贏)
(以佐用度從悉蠲除商民便之累官檢校司空尚書左僕射階品當立門戟終不請位方鎮内無聲妓之)
(娱卒謚曰貞)
郗士美(字和夫金鄉人中書舍人純之子年十二通經史累官黔中經略觀察使討平溪州賊以)
(功封高平郡公歴昭義節度使昭義自李抱真以来私厨月費無筭潞人困甚士美悉去之出廩錢市物)
(自給後討王承宗威震兩河召拜工部尚書謚曰景)
孔戣(字君嚴孔子三十八代孫魏博宣慰使巢父從子舉進士累諫議大夫條上四事一多冗)
(官二吏不奉法三百姓田不盡墾四山澤𣙜酤為州縣弊憲宗善其言會中人劉希光受賕抵死吐突承)
(瓘坐厚善當逐太子舍人李涉揣帝意論救戣劾奏涉結近倖罔上詔斥涉遷尚書左丞復按韋岳誣罔)
(誅岳中人側目出為華州刺史奏罷明州淡菜蚶蛤諸貢遷領南節度免屬州逋賦倍所屬刺史俸約不)
(得為貪暴違者繩以法蕃舶往来禁絶一切求索交廣晏然還為右丞以老自乞韓愈上疏乞留不報以)
(禮部尚書致仕謚曰貞)
孔戡(字勝始孔子三十八代孫舉進士補大理評事佐昭義軍盧從史偃蹇不軌戡極諫之不)
(從遂引疾歸洛陽未幾李吉甫鎮揚州表置幕府未應從史誣以事奏三上詔以衛丞分司東都呂元膺)
(持不可憲宗遣使諭曰朕非不知戡行用之矣尋卒贈司勲員外郎)
崔羣(字敦詩貝州武城人未冠舉進士累官翰林學士時進讜言憲宗嘉納以中書侍郎同平)
(章事時皇甫鎛言利得幸欲求宰相羣數辨其邪侫略云玄宗初得姚崇宋璟輔以道德故成開元之治)
(其後宇文融以言利進李林甫楊國忠等遂至怙寵朋奸願陛下以開元為法天寳為戒鎛銜恨譖之出)
(為湖南觀察使穆宗立召拜御史大夫)
崔郾(字廣略貝州武城人第進士累官吏部員外郎穆宗立荒於遊畋郾切諫帝動容慰謝敬)
(宗時拜翰林學士與高重類六經要言上之遷吏部侍郎出為虢州觀察使尋又改鄂兵等州初郾治虢)
(以寬或經月不笞一人及蒞鄂則嚴法峻誅或問其故答曰陜土瘠民勞吾撫之不暇猶恐其擾鄂土沃)
(民剽非用威莫能治聞者服其言累遷吏部尚書弟鄯鄲皆擢進士鄲為尚書右僕射節度淮南鄯為金)
(吾衛大將軍不旬日而暴卒以韓約代之李訓難作約死於兵人以為鄯之亡崔氏積德之報兄弟子侄)
(官皆至三品宣宗以其一門孝友題其居曰德星堂)
崔弘禮(字從周清河博陵人穆宗時為天平節度使與李聽合師討李希烈至濮州擊賊大破之)
(獲鎧裝數十萬時徐泗節度王智興檄兖海鄆淄青當徐道者出車五千乘轉粟餽軍弘禮以道遠民勞)
(乃自兖育山開故渠抵青邱師克有濟而民無輓輸之艱加檢校尚書左僕射)
崔彦昭(字思文武城人通貫儒術事母最孝擢進士第屢應帥鎮辟吏治精明所至課最由汀陽)
(節度使徙河東撫循有方威惠並著境内大治)
崔咸(字重易博州博平人素有高世志造詣深遠善詩歌元和初擢進士又中宏詞科為御史)
(守正特立風采動一時遷陜虢觀察使每夜分輙決事裁剖精明無一毫差吏稱為神官至秘書監)
孟簡(德州平昌人舉進士宏詞累官諫議大夫剛直敢言出為常州刺史治導孟瀆河溉田四)
(千頃進戸部侍郎加御史中丞代崔羣相以御史劾貶吉州司馬復為常州刺史簡尚節義尤工詩見文)
(苑)
路羣(字正夫魏州冠氏人通經術善屬文性志純潔親歿終身不食肉累官中書舍人翰林學)
(士承旨文宗優遇之循循謹飭若不在勢位者所與交雖褐衣之士待以禮始終一節子巖進士第懿宗)
(時官至尚書左僕射後坐事貶新州刺史)
孔戢(字方舉孔子三十八代孫初父死難詔與一子官補修武尉不受讓其兄戡擢明經為校)
(書郎累遷京兆尹時歲旱文宗憂甚戢躬祀曲江池一夕大㴻帝悅詔兼御史大夫卒贈工部尚書子温)
(業擢進士第大中時為吏部侍郎求外遷宰相白敏中顧同列曰吾軰可少警孔吏部不樂居朝矣後為)
(太子賓客)
崔鉉(字台碩博州人父兀略為義成節度使鉉擢進士累遷中書舍人學士承旨武宗好蹴鞠)
(角抵鉉切諫帝褒納入朝三載至宰相出為淮南節度以兵定宣州軍加檢校司空居九年條教畫一民)
(便之徙山南東道荆南二鎮封魏國公會龐勛為逆鉉嚴兵屯江湘邀賊歸路賊懼引避朝廷壯其忠子)
(沆為戸部侍郎)
畢諴(字存之鄆州須昌人性端慤不妄與人交太和中舉進士累遷職方郎中翰林學士党項)
(擾河西宣宗召訪邊事帝喜曰此禁中頗牧也即拜刑部侍郎出為邠寧節度安撫使諴到軍遣吏懷諭)
(羌人率化復募士置屯田歲收穀三十萬斛省度支經費錢數百萬歴同中書門下平章事尋出鎮河中)
(卒)
孔緯(字化文孔子三十九代孫舉進士歴集賢直學士擢御史中丞性方嚴疾惡風采肅然遷)
(吏部侍郎權要私書至盈凡一不省當路不悅改太常卿僖宗幸蜀避朱玫次陳倉緯料玫必追及建言)
(請幸梁州遂免於難玫平從帝還累遷左僕射加司徒封魯國公會天武都頭李順節欲班見百官緯判)
(止之折以禮順節慙縮不敢言卒贈太尉)
諸葛爽(青州人為汝州防禦使黃巢犯順詔率代北行營兵入衛授招討行營副都統兼中書門)
(下平章事善吏治法令澄清人無怨咨擢檢校司空)
孫揆(字聖圭武水人以進士累官京兆尹昭宗討李克用授揆昭義節度使趣潞州克用伏兵)
(長子擒揆欲以為河東副使揆曰吾天子大臣兵潰而死分也豈能復事鎮使耶克用怒以鋸解之鋸齒)
(不行揆罵曰死狗欲鋸人當束以板如其言揆至死詈聲不輟昭宗憐之贈左僕射)
張直(濮州人父楚平壽張令調長安值黃巢亂不知所終直幼避地河朔既冠以父失所在不)
(遑寢處時盜賊蜂起道路梗塞自秦抵蜀徒行丐食以覓父積十年不獲乃發喪服衰哀慕終身)
五代
和凝(字成績鄆州須昌人梁舉進士義成節度使賀瓌辟為從事梁晉戰於胡柳梁師敗瓌與)
(凝單騎走瓌揮凝去凝曰士為知己者死豈相忘於患難乎俄而追騎將及凝射殺一人餘不敢復瓌乃)
(得脫歸謂諸子曰和生志義士也因妻之以女唐天成中為翰林學士知貢舉所收皆一時之秀漢天福)
(中拜太子太傳封魯國公至周顯德二年卒贈侍中有文集行世)
葛從周(鄄城人從梁太祖攻蔡州太祖墮馬從周以騎讓之步行而鬭身被數創得免又從攻兖)
(州走朱瑾太祖表從周為留後使掠地山東五日而下邢洺磁三州劉仁恭攻魏羅紹威求救於梁太祖)
(命從周將五百騎趣魏因攻劉守文於滄州仁恭以燕兵救之連戰於老鴉堤仁恭大敗遂定魏地太祖)
(即位拜左金吾上將軍末帝時拜昭義節度使封陳留郡王)
王彦章(字子明鄆州壽張人事梁為宣義軍節度使當梁晉之際彦章以勇聞天下晉王李存勖)
(取鄆州梁以彦章為招討使問破敵之期對曰不過三日左右皆失笑彦章馳兩日至滑州引兵急擊德)
(勝南城破之末帝信讒罷為東路守捉楊劉之敗兵潰被執晉王欲活之彦章謝曰臣受梁恩非死不能)
(報豈有朝事梁而暮事晉何面目見天下士乎遂見殺後晉王即位為唐莊宗命以禮改葬之)
牛存節(字贊正青州博昌人從梁太祖攻魏下魏黎陽臨河後屢立戰功累遷潞州都指揮使太)
(祖攻鳳翔不克使召存節存節聞命即行潞人號泣送者絡繹於道及末帝時從康懷英攻潞州懷英謂)
(存節曰潞人素德公聞公至解甲恐後矣行至天水關適晉王攻澤州甚急存節曰吾行雖不受命然澤)
(州要害不可失也遂分兵舉策而先比入城晉人穴地以攻存節亦穴地以應戰於隧中敵死無筭尋遷)
(匡國軍節度使同州水鹹無井時朱友謙又附晉與岐兵合圍欲以渴疲之存節禱而鑿井水甘可汲其)
(用兵神肅而又能拊循士卒以是得軍心甚固後以擒蔣殷功加太尉以病歸京師將卒謂其子曰能忠)
(孝者吾子也不及他語贈太師)
吳巒(字寳山鄆州盧人少舉明經不中梁清泰中為大同節度判官節度使沙彦珣為契丹所)
(虜巒主州事拒守契丹相持七月不下時晉高祖為雁門節度使以書告契丹使解兵去及晉國既建乃)
(以巒為并州防禦使出帝即位與契丹絶盟使守貝州巒善撫士卒會天寒裂幃幄以衣戰士士皆感激)
(用命及契丹来攻四面築長圍以困之巒多方捍禦卒以糧盡不支及城破巒投井死)
田敏(淄川鄒平人少通春秋梁同光中進士累官尚書左丞周顯德中加少傳敏篤於經學曾)
(校正太學九經有刪定書儀行世)
朱遵度(青州人所著有鴻漸學記等書二千餘卷)
閻寳(字瓊美鄆州人仕唐為東西南面招討使位在諸將上梁唐戰胡柳唐軍敗唐主領兵退)
(保臨濮寳曰決勝料敵決戰料情今梁兵窘蹙其勢可破勝而騎怠其情可知乃整兵夜襲梁營梁師敗)
(績)
夏魯竒(字邦傑青州人莊宗時為衛護指揮使時梁將劉鄩軍於垣水莊宗以百騎覘敵遇鄩伏)
(兵圍之數重魯竒手殺數百人身被二十餘創與莊宗決圍而出從戰中都擒王彦章遷河陽節度使為)
(政有惠愛軍民皆感及徙鎮忠武河陽人遮留不得行明宗使中使往諭之父老涕泣而去復徙鎮武信)
(董璋攻遂州魯竒拒之城守旬月而救兵不至公私食盡乃自刎)
邢釗(棣州人篤於孝友唐長興二年詔旌其居)
劉遂清(密州安邱人性至孝居父喪哀毁骨立幾不欲生其母諭之乃勉進饘粥及為淄州刺史)
(迎其母就養聞母將至及郊遂清親為執轡徒行數十里遠近觀者莫不歎息稱羨自是淄民化之頒白)
(者不負戴廢帝聞其賢召為西京副留守歴易棣深涿四州刺史皆有善政)
王仲昭(登州人六世同居晉天福四年詔旌其門戸部奏請前代旌表有聽事安欄前列屏樹烏)
(頭正門閥閱築雙闕在烏頭南請如之敕曰此故事也今代無之其量地之宜高其外門門安棹楔左右)
(建臺使不孝不弟者見之而以悛心而易行焉)
王陶(密州人數世同居史稱其孝友)
戚同文(楚邱人以孝行聞從楊慤受禮記不終歲畢誦五經晉末絶意仕進性醇厚尚信義有不)
(循孝弟者必善為開導人多化其行道卒隨州人稱曰堅素先生子二長維次綸入宋為顯宦)
王徽(密州莒人晉開運宋為沂密八砦都指揮使賊帥趙重進寇高密徽力戰死之)
景範(長山人周顯德中官中書侍郎加平章事出鎮魏郡并州寇犯河北範贊世宗北征幃幄)
(運籌勤慎周密帝優詔褒美之)
李重進(樂陵人周世宗時為節度使加平章事恭帝即位出鎮淮南聞陳橋之變仰天長嘆曰檢)
(點作天子豈真天意乎吾以人勝之乃舉兵不克赴火而死)
王朴(字文伯東平人為人明敏多材智舉進士為校書郎周世宗時為比部郎中獻平邊策充)
(端明殿學士上言江淮為可先取遷樞密使上征淮以朴留守京師廣新城通運道又校定大歴考正雅)
(樂凡朴所制作舉世無敢難者卒贈侍中世宗親臨其喪賻䘏甚厚)
宋
張昭(字潛夫范人鄭國公直子弱冠通九經受史學於贊皇程生著十代興亡論又嘗私撰同)
(光實錄十二卷天成中何讚薦之拜左補闕撰莊宗實錄晉天福初桑維翰薦為翰林學士續成唐史周)
(廣順初拜戸部尚書撰五朝實錄宋初拜吏部尚書進封鄭國公嶺南平擒劉鋹將獻俘莫知其禮時昭)
(已致仕太祖遣近臣就其家問之昭口占以授使者著嘉善集五十卷名臣事跡五十卷)
鞠常(字可久高密人少好學仕漢及周入宋為著作郎後為清河令應舉時著四時成歲賦萬)
(餘言又為春蘭賦辭甚藻麗有名於時)
王景(萊州掖人善騎射仕周累爵至凉國公太祖即位加太保太原郡王兼鳳翔節度使西面)
(緣邊都部署歴事五朝累著勞績性謙退折節下士為政善懷撫絶去苛刻不為胥吏所搖部民德之)
王彦超(臨清人仕周至永興鳳翔節度使太祖即位加中書令復為二鎮節度因入朝侍宴奏請)
(歸里許之彦超性温和恭謹能禮賢下士及告歸居處服用咸遵儉約每戒子曰吾累為統帥戮人多矣)
(恐無隂德及後爾曹當勉為善以自庇卒贈尚書令)
昝居潤(高唐人善書計初為小吏以謹愿稱仕周累職東京副留守權開封府太祖錄前代舊臣)
(加檢校太尉知鎮澶二州拜義武節度使居潤性明敏有節槩篤於行義嘗薦沈倫於太祖謂其純謹可)
(用後至宰相世稱其知人)
張美(字元珪清河人以幹敏稱仕周至宣徽北院使太祖即位加檢校大尉時李筠漸強美度)
(其必叛隂積粟於懷孟間後太祖親討筠大軍十萬出太行經貨無闕拜定國軍節度關中市木官有率)
(分錢歲可數百萬美獨不取移鎮滄州太平興國八年致仕卒謚恭惠)
張瓊(館陶人初從太祖南征以善射聞及攻夀春城上弩雨發瓊以身蔽太祖矢中其股絶而)
(復甦鏃著骨堅不可拔瓊索酒滿飲破骨出之血流數升神色自若太祖壯之即位擢典禁軍進内外馬)
(步都虞侯遷嘉州防禦使後以陵轢得罪太祖廉知其貧悔之優恤其家)
楊澈(字晏如北海人聡警善讀書事親以孝建隆初舉進士為青州司戸鞠獄平允無所畏徇)
(太祖知其名召為著作郎通判虔州土賊恃險梗命討平之擒其魁以獻遷右贊善大夫兩知淄州又通)
(判青州官至祠部郎中)
張令鐸(厭次人少負勇力初遷都虞侯太祖征李筠以令鐸為京城都廵檢建隆二年出為鎮寧)
(軍節度使開寳二年朝於京師疾篤車駕臨問賜賚甚厚明年春卒帝甚悲悼贈侍中令鐸性仁恕嘗語)
(人曰我從軍三十年大小四十餘戰多摧堅䧟敵未嘗妄殺一人及卒人多惜之子守正至内園使守恩)
(歴官知泰州)
錢守俊(濮州雷澤人少事太祖從征淮南乾德中授殿前都班知尋征太原矢貫左足拔而復進)
(極鬭不已雍熙三年以偏師北征邊騎雲集守俊從容進戰大破之遷單州團練使徥齊州時河西蕃部)
(内擾命以都部署鎮其地尋領潘州防禦使守俊累從征討前後中三十六創卒年八十一景德中錄其)
(子允慶為奉職郎)
徐承珪(掖人為贊皇令幼失怙恃兄弟三人相友愛同甘苦歴四十年如一日木生連理瓜異蔓)
(並蒂而實里中皆服其義乾德間詔旌其鄉曰義感里曰和順)
齊德一(諸城人開寳中詔天下舉孝弟廉退之士惟青州以德一應詔策試中選官授章邱主簿)
耿峻(高密人好學通六經郡守累辟不就太祖初授績溪尉繩奸扶弱綽有能名再任昌樂主)
(簿斷獄治賦吏民咸服卒贈太子冼馬)
劉蟠(字士龍濱州渤海人漢乾祐二年進士宋初授安遠及河陽節度推官拜監察御史太平)
(興國初以倉部員外改轉運使歲漕江東米肆百萬斛以給京師頗稱職秩滿賜金紫詔許再任丁内艱)
(以諸州綱運留滯起復知京城發運司蟠調給無匱乏嘗廵茶淮南一時私販悉絶累官至河北水路轉)
(運使判刑部事子鍇以蔭補官擢進士第獻幸太學頌真宗嘉賞之命直史舘累遷戸部郎中)
馬仁瑀(夏津人有勇力善射發無不中太祖即位授都指揮累遷漢州防禦使荆湖諸郡不數歲)
(盡復其地又領川陜有平蜀功王繼勲以后族驕恣仁瑀獨不相下出為密州防禦使受詔率師廵邊契)
(丹聞其名不敢出盜起兖州勢悍難制仁瑀領十餘卒入泰山擒之盡獲其黨魯郊遂寧太平興國四年)
(車駕征太原復擊敗敵兵於盧龍北遷翔州觀察使判瀛州事)
翟守素(任城人乾德中為引進副使從伐蜀擢判四方舘以兩川餘孽未殄再命經略諸郡分兵)
(防遏尋從征太原并州太宗即位授憲州刺史討平梅山洞蠻遷兩浙兵馬福建安撫使甚得人心權知)
(河南府兼留守司前後歴職五十餘年謹慎寬仁所至有聲績慎於斷獄不縈心通顯人以此多之)
王祐(字景叔萃人有名京師事太祖為監察御史累遷戸部員外郎符彦卿鎮大名有飛語上)
(聞遣祐代之俾察彦卿動靜祐至以百口明彦卿無罪且曰五代之君多以猜忌戮鎮臣願以為戒帝然)
(之召判吏部盧多遜欲傾趙普諷祐比己祐不從出為鎮國軍司馬未幾知開封府以疾告太宗謂祐文)
(章清節兼而有之特拜兵部侍郎卒)
柴成務(字寳臣曹州濟隂人有詞學博文稽古善談論時人重其文雅乾德中京府拔解太宗素)
(知其名首薦之中進士累仕至給事中歴知梓州揚州入判尚書刑部有文集二十卷)
顔太初(顔子四十七代孫為國子直講著有鳬繹先生集)
趙隣幾(字亞之鄆州須城人好學能文嘗作禹别丸州賦萬餘言周顯德間舉進士太平興國初)
(召為左贊善大夫知制誥為文慕徐庚及王楊體每搆思必歛袵危坐成千言始下筆屬對精切致意縝)
(密時軰咸推服之終以著述勞瘁寢疾而卒淳化中遣直史舘錢熙即其家取所著書文集二十四卷補)
(會昌日歴二十六卷鯫子一卷六帝年略一卷史氏懋官志一卷詔付史舘賜其家錢十萬子東之以廕)
(補官歿於邊)
許仲宣(字希粲青州人登進士為濟隂主簿有識量遷淄州團練判官太祖召對便殿悅之擢太)
(子中允知北海軍圖上山川形勢可為州郡遂升為濰州議建牧馬監命仲宣行視諸州頗得善地上知)
(其才太宗即位除西川轉運使西南蠻擾邊征交州不利仲宣乃諭降之帝嘉奬其功累官至河南府遷)
(給事中)
李覺(字仲明本京兆長安人曾祖鼎徙家益都覺舉九經為秘書丞太宗以孔穎逹五經正義)
(刻板詔覺校定帝視學覺講易卦述天地感通君臣相應之旨上甚悅詳校春秋正義成改水部員外郎)
梁灝(字太素鄆州須城人幼學于王禹偁嘗質疑義禹偁不答灝發憤讀書不期月復有所質)
(禹偁大驚舉雍熙初進士及第直史舘改右司諫真宗初詔羣臣言事灝作聽政箴以獻又應詔言邊事)
(時論稱之歴官知制誥判大理寺河北饑命與薛映分為東西路廵檢使還拜右諫議大夫充戸部使累)
(至翰林學士同知審官院景德初知開封府卒年九十二上軫惻賜贈加等所著文集十五卷)
李冠(齊州歴城人嘗舉進士不第得同三禮出身與定陶劉潛齊名調乾寧主簿卒於官所著)
(有東臯集二十卷為時所重)
穆賓(字廷秀章邱人少有志操不樂仕進世稱君子卒葬女郎山之陽洛陽王夀卿表其墓黃)
(庭堅跋)
田誥(歴城人好著述每搆思必匿深草中絶不聞人聲俄自草中躍出輙成一篇淳化中翰林)
(韓伾薦之令召至闕下誥怏怏寢疾數日而卒)
李光襲(金鄉人十世同居太平興國二年詔旌其門按宋史貝州田祚十世同居興國三年旌)
(表咸平後麟州楊榮七世同居兖州董升五世同居大中祥符初兖州上言曲阜東野宜乾封竇益竝五)
(世同居又肥城楊屺四世同居景德以後無聞焉上下之感應神矣哉)
呂昇(萊州人父權失明昇剖腹探肝和藥以進父服之復能視昇亦無恙淳化中詔賜粟帛)
范正辭(字直道齊州人治公羊榖梁春秋開寳中以著作郎治逋欠於淄州轉運使稱其能即知)
(州事長山縣吏張秀詐民錢二千杖殺之郡中畏服大平興國中通判棣深二州徙知饒州饒多滯獄正)
(辭至悉決遣之太宗召見嘉其能斷擢江南轉運使真宗即位判三司勾院兼侍御史首劾李昌齡貪墨)
(上言牧宰宜慎舉選因薦吳奮等五人尋通判鄆州知淮陽軍復膳部郎中)
姚坦(字明白曹州濟隂人開寳中由將陵尉歴官通判唐州太平興國八年擇通經有文行者)
(以備宮僚坦為皇子翊善尋賜緋魚金紫以倉部郎中改益王府翊善王嘗為假山坦直言忤之是時太)
(宗亦為假山聞坦言而毁王以坦檢束不得自便或教王詐疾太宗知其故曰吾選端士輔王為善王不)
(能用而又詐疾將使朕去正人何可得也杖其左右召坦慰諭曰卿居王官能以正為羣小所疾大為不)
(易卿但如是勿虞讒間景德初外補卿州轉運使表其治狀嘉奬之移知光州卒)
張齊賢(字師亮曹州冤句人孤貧力學太祖幸西都以布衣條陳十事還語太宗曰我得一張齊)
(賢異時可使輔汝為相太宗時擢進士授大理評事累歴外任尋以轉運副使拜右諫議大夫簽樞密院)
(淳化二年參知政事齊賢資儀豐碩慷慨有大略多留心刑獄全活甚衆所歴州郡皆有恩惠及民四踐)
(兩府九居八座以致君澤民自任仕績炳炳主眷獨隆而提奬寒畯優禮故人不少倦後以司空致仕歸)
(老裴度午橋莊觴詠其間世謂福壽康寧罕有比者卒謚文定)
張宏(字巨卿益都人舉太平興國初進士直史舘賜緋魚預修太平御覽知遂州以勤幹聞雍)
(熙中呂蒙正張齊賢籌薦其文行擢樞密直學士賜金紫拜樞密副使太宗謂之曰卿與呂蒙正皆係朕)
(簡選大臣頗有沮議非朕獨斷豈能至此宏循謹不求赫赫之譽歴踐通顯未嘗敗事官至工部尚書)
王禹偁(字元之濟州鉅野人舉興國八年進士由大理評事擢右拾遺直史舘獻端拱箴禦邊十)
(策太宗嘉之拜左司諫知制誥會京城旱疏請君臣修省判大理寺雪徐鉉之誣力持妖尼道安之罪上)
(以其剛直嘗命宰相戒之至道元年授翰林學士知審官院詔命有不便者多取論奏俄以論孝章皇后)
(禮罷知滁州或譖其買馬虧價上曰彼曾却繼遷五十馬肯虧一馬價哉真宗立由知揚州遷秩刑部應)
(詔直言五事復知黃州奏言郡縣宜增修武備以彌賊盜事見采納咸平四年卒於官上悼惜之禹偁三)
(知制誥詞學贍敏遇事敢言以直躬行道為己任幼時畢士安識其非常後進用在士安前士安知制詰)
(其命乃禹偁詞也所著有小畜集二十卷承明集十卷詩三卷行世)
張遜(高唐人太宗在晉邸即隸帳下太平興國初補左班殿直從征太原還遷文思副使請於)
(京置𣙜易署販鬻貢物歲可獲數十萬緡以濟經費太宗允之自是歲有增羡錄其勞遷媯州刺史累官)
(知宣徽北院并樞密院事時討西蜀李順以遜為右衛大將軍知江陵府會漕卒數千人聚江陵謀逆以)
(應蜀寇遜捕誅首惡二千餘人餘黨悉平上嘉之遜小心謹慎洊歴貴顯卒之後子敏中任比部郎中虚)
(中至閻門祇候)
譚延美(朝城人建隆初為控鶴指揮使汪端寇朗州延美攻破賊衆擒端以歸擢睦州刺史四遷)
(至内殿直都知雍熙三年以行營都監北征猝與敵遇出其不意攻之獲賊將大鵬翼以獻錄功擢幽州)
(防禦使尋知寧遠軍報契丹兵至延美開門示之敵不敢入累知潞陜涇州以左領軍衛上將軍致仕)
王杲(齊州人宋初從征凙潞以功拔為龍衛軍都虞侯護趙保吉還夏所贐方物悉拒不納太)
(宗詔賜白金百兩遷右第一軍屯鎮州遇契丹於河上即按兵殺敵奪所乘馬狀聞召見授勤州刺史監)
(河北有能聲李順擾西川進招安使敗賊有功並捕平餘黨遷靈州部署並知夏石二州)
李惟清(字直臣其先下邑人父仲行為章邱簿因家焉初任涪陵尉禁絶滛祀振興風化宦官督)
(船木縱恣不法惟清奏殺之遂知名三遷至監察御史減荆湖鹽價復酒耗端拱初歴戸部度支使時大)
(發兵治方田惟清以方春妨農奏罷之出知廣州太宗奬其廉平尋召拜給事中同知樞密院事惟清倜)
(儻自任所至稱強幹官至刑部侍郎御史中丞)
邢昺(字叔明曹州濟隂人太宗時擢九經及第累官翰林侍講學士真宗時受詔與杜鎬舒雅)
(孫奭等校定周禮儀禮公羊穀梁春秋傳孝經論語正義爾雅義䟽後拜工部尚書知曹州)
李垂(字舜工聊城人咸平中登進士上兵制將制書為舘閣校理上導河形勝書欲復九河故)
(道時論重之修起居注丁謂執政垂不往謁或問之垂曰謂不以公道副天下望而恃權怙勢觀其所為)
(必遊朱崖吾不欲居其黨也罷知亳州明道中入為閣門祗侯有言宰相欲用為知制誥勸其往見者垂)
(曰我若昔謁丁謂乾興初已為翰林學士矣今年老大見大臣不公常欲面折之焉能趨炎附熱以冀推)
(挽耶執政聞之出知均州卒五子仲昌最知名官殿中丞英州參軍)
張宗誨(字習之曹州冤句人司空齊賢第二子少喜學兵法齊賢任代州宗誨嘗預計畫嗣以父)
(廕為秘書省正字遷太子中舍嘗知富順監會斗郎春叛羣蠻騷動宗誨攻破之擢開封判官累官知鄜)
(州敗將黃德和遁還延州不納走鄜州宗誨曰軍奔無所歸勿復激乃拘德和是時麟城未完人心不安)
(宗誨嚴斥堠修武備併力禦之敵引去領興州防禦使以秘書監致仕)
燕肅(字穆之益都人登進士知臨卭縣民無追擾召為監察御史出知明州俗輕悍喜鬭肅立)
(法以靖之判刑部奏陳疑獄及可憫者皆上請因多得寬貸累遷至龍圖閣學士禮部侍郎肅能詩兼通)
(技㙯其畫及所製指南記里二車蓮花漏法世推其精密云)
宋摶(字鵬舉萊州掖人開寳八年登第歴濰州司理兩以材能薦累職至河東轉運使上言大)
(通監冶鐵盈積可備數十年鼔鑄願罷採以紓民力又請募兵以增武備在任十一年邊疆有事經制漕)
(運以幹治稱連徙他州郡朝義謂摶善職加祠部郎中詔書褒諭官至戸部侍郎)
戚綸(字仲言楚邱人同文子少與兄維以文行知名舉興國八年進士知太和縣父卒於隨州)
(徒步奔訃詔起復蒞職江外民險悍綸為諭民詩五十篇老幼皆傳誦之知永嘉縣轉運使上其政績連)
(詔褒美真宗立授通判泰州有薦其文學純謹者命為秘閣校理尋拜右正言龍圖閣待制賜金紫綸久)
(次州縣留意吏事每便殿請對語必移日晷或中夜召見多所敷陳屢䟽軍國大事皆被嘉奬在舘閣及)
(奉差使不愧厥職由樞密學士知杭揚青鄆等州皆有惠政天禧初以太常少卿分司南京歿之日家無)
(餘資知府張知白助其喪)
張進(曲阜人初大祖親選勇士竒其才補控鶴官積功至御龍弩直都虞侯恩州刺史從太宗)
(幸御廐執鉞前導魁岸出羣上熟視異之累遷捧口天武四廂都指揮使上閱武近郊進與王超親執金)
(鼔節其進退軍容甚肅復從上北征為先鋒策應徙天雄部署河決鄆州進董數州丁男塞之月餘成功)
(移并代部署會麟府以邊警乞師多以無詔旨猶豫進獨發兵赴援至則圍解手詔褒美景德元年卒)
劉潛(字仲方定陶人以進士知蓬萊縣代還過鄆州聞母病亟歸母已卒潛一慟而絶其妻復)
(撫潛號泣不食死時人稱之曰子死孝婦死節)
張詠(字復之自號乖崖濮州鄄城人郡舉進士擬首薦詠讓於夙儒張覃復登進士以蘇易簡)
(薦為太子中允又以李沆宋湜寇凖薦為荆湖北路轉運使太宗聞其強幹有才超拜虞部郎中賜金紫)
(旬日擢樞密學士尋以言事被優旨出知益州會上官正等討李順頓師不進詠盛供帳餞之屬軍校曰)
(爾曹蒙國厚恩此行當直抵寇壘蕩平醜類若老師曠日此地即為爾死所矣正由是深入得大捷又化)
(脅從誅訛言俱應變於倉猝之頃以故蜀民畏而愛之丁憂起知杭州真宗以詠在蜀治行優异復命代)
(馬知節加刑吏二部侍郎轉運使上其治狀有詔褒美曰得卿在蜀朕無西顧之憂矣詠公直有時望所)
(歴他州皆著政績上嘗謂其才堪將相後以左丞禮部尚書卒謚忠定)
梁固(字仲堅須城人學士灝子幼有志節嘗著漢春秋灝器賞之以父廕賜進士出身祥符元)
(年擢甲第仕至戸部判官為人氣度俊爽慷慨尚義天禧大禮成奏頌甚工卒年三十三有集十卷)
穆修(字伯長鄆州人幼嗜學不事章句真宗東封詔舉齊魯經明行修之士修與選賜進士出)
(身為泰州司理參軍負才與衆齟齬被誣貶居池州遇赦釋還迎母居京師間出遊丐以養久之補穎州)
(參軍徙蔡州修性剛介權貴人欲納交者往往為所拒亳州豪士作佛廟成以白金伍百遺修求作記書)
(其名修投金地下曰吾寧糊口為旅人必不以匪人汚吾筆宰相欲識修且用為官終不往見母歿自負)
(櫬以葬日誦孝經喪記不用浮屠慶歴中祖無擇訪得所著詩書序記誌等數十首集為三卷又嘗傳數)
(學於李挺之至邵雍遂行於世)
孔元龍(字季凱尚志篤學從真西山先生遊為柯山精舍山長年至九十手不釋卷著柯山講義)
(論語集說)
穆端(字伯初章邱人父賓喜施與端傾貲奉之未嘗以有無為解及卒號慟隕絶廬於墓側季)
(弟客死求其遺骸弗獲乃招魂歸而葬焉有墓表)
祁暐(字坦之膠州人天禧中以進士為度支員外郎知濰州母喪解官歸廬墓衰麻蔬食經六)
(冬有白兔白烏馴擾墓側事聞詔賜粟帛)
任中正(字慶之曹州濟隂人事親孝居平簡素由進士通判大名府陳緯徙陜西轉運使舉中正)
(自代太宗曰朕自知之授江南轉運副使帝見其軀幹頎長賜大笏並長緋衣以寵之尋移兩浙正使民)
(饑不俟詔發官廩以賑代張詠知益州遵詠條教蜀人稱便五遷至參知政事仁宗即位拜兵部尚書遷)
(禮部知曹州卒諡康懿)
任中師(曹州濟隂人中正之弟字祖聖進士及第性樂易自處儉約歴知外縣張知白薦為右正)
(言累遷至昭文舘學士知廣并益等州俱有恩惠及民又以呂夷簡薦授樞密副使禮部侍郎中師兄中)
(正曾任益州後補曹州中師先後一揆時以為榮進少保致仕卒謚安惠)
張凝(無棣人少有武勇太宗時補殿前指揮領繡州刺史真宗踐祚任北作坊使契丹南侵凝)
(設伏於瀛州西出其不意腹背奮擊明年契丹再至凝又斷其歸路盡奪所掠生口資畜累遷邠寧路副)
(部署兼安撫使降生羌百七十餘族邊境以安車駕觀兵澶淵凝以北面安撫改緣邊安撫提兵躡契丹)
(之後所過不敢剽略明年議勞改殿前都虞侯卒凝累任西北善練士卒完器伏賞賜多以犒師家無餘)
(財上惜其忠勇贈彰德節度使中使護喪歸官給葬事)
張質(字守朴高唐人少為曹彬所知太宗征河東還駐鎮陽彬方典樞務一夕議調發屯兵簿)
(領阻留未至質潛計兵數部分軍馬與兵籍悉合累官至部承旨上嘗問五代以洎國初軍籍更易之制)
(命條具利害質纂兵要三卷上覽而稱善每大祀廵幸多為行宮使廵檢提點供頓之務天禧初卒)
李仲芳(字秀之貝州人登淳化三年進士初任正定主簿潭水洶湧築石隄以護民居遷威虜軍)
(判官契丹侵邊以督餉課最遷大理寺丞通判冀州值歲饑悉出庾粟貸民歲豐使復曰化朽積而為新)
(兩利也并賑貝魏滄棣諸州全活者數十萬衆後知漢陽軍州事囹圄空者二年官至尚書屯田員外郎)
魏能(鄆州人少應募由御前副都軍歴官至鄭州團練使任威虜軍與契丹戰大敗其衆奪甲)
(馬兵械無數咸平六年遷本軍部署知軍事士民詣闕乞留尋徙莫州部署破敵長城口進防禦使尋鈐)
(轄孫全照貶秩明年以自陳改官終康州團練使)
王能(廣濟定陶人事太宗於晉邸即位補内殿直累遷御前忠佐馬步都軍頭為濟州團練使)
(知靜戎軍建議決鮑河斷長城口北注雄州塘水為戎馬限方舟通漕以實塞下又開方田盡靜戎順安)
(之境邊地有警能擊走之真宗訪勤勇可任方面者因稱能有聲於時擢濟州防禦使祥符二年為鎮定)
(兩路部署俄領曹州觀察使八年由定州入朝特令用籓臣禮天禧初以疾求解授彰信軍節度使歸里)
(卒贈太尉)
王子輿(字希孟莒人少業文辭太平興國八年舉進士授北海主簿累遷太常博士真宗即位遷)
(侍御史因入對與三司使論利害子輿說優轉度支員外兼鹽鐵判官領制置增歲課五十餘萬咸平三)
(年兼淮南轉運使子輿精於吏事久掌鹽茶漕運周知利害裁量經制公私便之所至文牒紛委待報頃)
(刻決遣無疑滯官至右諫議大夫)
夏侯嶠(字峻極濟州鉅野人舉太平興國進士為大理評事累遷右贊善大夫從征太原督芻糧)
(於河朔歴任至殿中丞雍熙二年對便殿太宗曰此人朕自知其才行即日改左補闕直史館帝以其謹)
(厚進翰林侍讀學士為江南宣撫使所過疏理詞訟存問耆老還采便民二十餘事上之詔從其請又判)
(吏部選事嶠敬謹居官最為真宗愛重多所詢訪每有善人之目卒贈兵部尚書畢士安為相撫坐歎曰)
(使夏侯君在吾豈先據此位乎所著有文集十五卷)
畢士安(字仁叟其先雲中人父為觀城令因家焉登乾德四年進士歴濟州推官尋改兖州時慎)
(擇諸王僚屬士安以左拾遺兼冀府記室太宗重其文行拜工部侍郎直樞密學士真宗時代李沆參知)
(政事嘗薦寇凖資兼忠義有宰相才尋與凖同拜平章事景德初合議請幸澶淵邊境以安西夏内附士)
(安贊謀區畫為多卒之日車駕臨哭贈太傅謚文簡)
孫奭(字宗古博平人以九經狀元及第真宗時官龍圖待制守道自處未嘗阿附時兩得天書)
(召問奭對曰天何言哉豈有書也上疏極陳其不可信出知河陽仁宗召為翰林學士上無逸圖帝施於)
(講讀閣所著有經典徽言五十卷五經節解樂記律音諸書)
趙師民(字周翰臨淄人九歲能屬文學問精博孫奭自以為不及舉進士累仕至天章閣侍講出)
(知耀州三遷刑部郎中有文集三十卷)
李迪(字復古濮州人深厚有氣局柳開竒其文以公輔許之舉進士第一遷起居舍人擢知制)
(誥真宗時進右諫議大夫翰林院學士因旱蝗召對請發内帑以佐國用又言幸汾亳較東封時多土木)
(之役頗非宜帝然之唃厮囉叛曹瑋請益兵帝謂其怯訪可代瑋者迪曰瑋謀略非諸將所及不可代因)
(勸出關右兵助瑋遂探囊取小册乃向在陜西所書兵糧數以備調發者請給紙筆區處立就帝曰頗牧)
(在禁中矣既而唃厮囉果叛迪又策瑋必勝數日捷至帝益重之周懷政有罪帝欲責太子迪以一言感)
(悟授太子賓客如師傅禮尋拜吏部侍郎同平章事與丁謂不合劾其罔上弄權左遷迪戸部侍郎出知)
(鄆州徙兖青等州未幾復為資政殿學士拜中書門下平章事復歴知亳相密徐兖延六州李元昊入寇)
(迪請守邊上壯其意不許以太子太傅致仕卒於濮贈司空侍中謚文定帝親篆其墓碑曰遺直)
孔旼(字寧極曲阜人孔子四十六代孫隱居汝州龍山之滍陽性孤潔喜讀書有田數百畝賦)
(稅常為鄕里先遇歲饑分所餘賙不足者聞人之善若出於已動止必以禮法環所居百餘里内無不願)
(知旼者值於路輙歛袵起敬焉居父憂廬墓三年日食米一溢壁閣生紫芝數十本本州以行義聞賜粟)
(帛又給其家近臣列薦授秘書郎致仕尋召為國子直講又命知龍興縣俱不就)
王洤(齊州人幼孤事母至孝母死負土成坟日夜哭不絶聲廬墓三年詔旌其閭)
王旦(字子明莘人兵部侍郎祐之子好學有文德器深厚由進士及第知平江縣多善政召拜)
(右正言知制誥錢若水以為真宰相器真宗立進翰林學士帝素賢旦嘗因奏事目送之曰為朕致太平)
(必斯人也未幾同知樞密院事加尚書左丞同中書門下平章事監修兩朝國史充封禪大禮使旦寡言)
(笑常默坐終日及奏事羣臣異同旦徐一言以定上信任最篤凡大臣有所請帝必曰王旦以為何如賞)
(罰黜陟多所匡正退而未嘗一言薦剡多至宰輔人猶莫知其功識量恢宏不蓄私憤王曾寇凖亦嘗為)
(屈服云外官赴任詣辭旦每示之片語而民已隂受其利籌邊尤持重有識在相位十餘年兵革不用海)
(内太平百司各得其職累以疾辭位加太尉侍中五日一赴起居肩輿入禁疾時上手自和藥以賜卒之)
(日上臨哭輟朝贈太師魏國公謚文正仁宗篆其碑額曰全德元老之碑)
淳于雍(密州人官太子中舍年強仕即乞身歸養王旦贈以詩曰純孝敦時俗高風自古人)
馬元方(字景山濮州鄄城人父應圖知頓丘縣以部芻糧沒於邊元方為浮圖間行求骸骨不得)
(訴於朝太宗哀之官其兄元吉元方進士及第知萬年縣諸將討李繼遷關輔轉餉踰瀚海多失獨元方)
(所部全十九以勞遷大理丞戸部判官言方春民貧請預貸庫錢夏秋以絹輸行之公私果便詔下其法)
(於諸路尋知徐鄆等州京東轉運使累官至右諫議大夫終樞密學士兵部侍郎)
王旭(字仲明革人兵部侍郎祐第三子知緱氏雍邱二縣真宗知其才三遷至殿中丞以兄旦)
(居宰輔嘗避嫌不受職旦沒後敭歴中外卓有政績尤篤於友義知應天府卒)
孔勖(字自牧孔子四十四代孫進士及第以殿中丞通判廣州真宗謁孔子祠以宰相舉勖有)
(治行名擢知曲阜縣初勖在廣州以清潔聞及被召蕃人爭持寳貨以獻皆慰遣之後以工部侍郎致仕)
周起(字勇卿淄州鄒平人幼敏慧如成人父意知衛州坐事削官起年十三詣京帥訟父冤父)
(得復官舉進士授將作監丞通判齊州真宗封泰山攝御史中丞考制度副使所過得採訪官吏能否及)
(民利病以聞東封還近臣率頌功起獨以居安為戒判集賢院初置糾察刑獄司因命起尋擢樞密直學)
(士權知開封府聽斷明審舉無留事上嘗臨幸勞問會奏事殿中適仁宗始生即取金錢以賜權知河中)
(徙永興天雄軍所至有風烈數賜書褒諭累職同知樞密院再為禮部侍郎卒贈禮部尚書謚安惠起性)
(周密凡奏事及答禁中語輙焚草故其言外無知者藏書萬餘卷能書弟越亦能書官主客郎中子延荷)
(殿中丞以孝友稱延儶雅厚官太常少卿)
祝惟嶽(字國甫武成人咸平中中明法科為陵州司理參軍秀州捕掠官粟盜十餘人將論死惟)
(嶽察其冤既而真盜果獲遂釋之為秦州觀察推官助曹瑋大破唃厮囉知龍門縣鋤強剔蠧吏不敢犯)
(宰相王旦薦之方論遷而惟嶽卒贈戸部尚書四子皆登進士歴通顯)
王樵(字肩望淄川人咸平中父母為遼騎所掠樵棄妻子入遼尋訪累年不獲還刻木招魂以)
(葬立祠畫像事之如生服喪六年哀動行路常北望歎曰身世如此自比於人可乎遂與俗絶稱贅世翁)
(惟以論兵擊劍為事晩年屢遊塞下畫策干何承矩耿望求滅遼復讐不用乃於城東南隅累磗自環謂)
(之萌室病革人室掩戸卒)
邊肅(字安國楚丘人進士及第除大理評事真宗時累遷至尚書度支員外帝以三司鈎取無)
(法置行帳司以會財用命肅主之會幸大名又命經度行在糧草出知曹州徙邢州契丹大入城堞不完)
(帝詔肅城不可守當南保他州肅匿詔不發督丁壯乘城而闢諸門悉兵以待騎至城下肅與戰小勝契)
(丹莫測遽引去時鎮魏等六州皆堅壁不出老幼避兵至者肅悉納之擢樞密直學士知河南府終泰寧)
(節度副使知泗秦二州)
梁適(字仲賢鄆州須城人翰林學士灝子少孤嘗輯父遺文及取自著者以進真宗曰梁灝有)
(子矣授秘書正字知梧州奏罷民間折稅更知淮陽軍又奏減預買紬百參拾萬仁宗記其名召為審刑)
(詳議官寘梓州妖人白彦歡於法尋拜右正言改直史舘奉使陜西條邊機十餘事進知制誥權開封府)
(又出知兖州萊無冶鐡病民當役者率破産以償適募人為之民累以甦而鐵仍歲溢再遷樞密直學士)
(累至樞密副使儂智高入寇力主討之及平帝曰向非適言南方安危未可知也拜參知政事同中書門)
(下平章事契丹欲易國書稱南北朝適力持不可知秦州又知并州以觀文殿大學士太傅致仕率贈司)
(空謚莊肅)
王博文(字仲明曹州濟隂人初任南豐尉以薦試中書累遷龍圖閣學士遂拜同知樞密院事博)
(文以吏事進多任煩劇為政務平恕密州有鹽場歲饑民多盜鬻輙抵死博文請暫寬其禁秦州軍民有)
(役於遠方者多為夏人所得悉坐法博文遣習邊事者持信紙往招至則悉貸之帝下其法於諸路及卒)
(帝臨奠贈尚書吏部侍郎)
賈同(字希德臨淄人篤學好古著山東野錄七篇舉進士王欽若方貴威欲致之不得累官殿)
(中丞知棣州卒謚曰存道先生)
丁度(字公雅恩州清河人大中祥符中登服勤詞學科判吏部南曹上書論六事大后善之知)
(制誥遷翰林學士領羣牧使仁宗問所以禦邊度上備邊要覽除觀文殿學士知審刑院會有言其求柄)
(用者帝曰度在侍從十五年數論天下事顧未及私安從得是語擢工部侍郎樞密副使又進慶歴兵錄)
(五卷贍邊錄一卷由參知政事改觀文殿學士帝每以學士呼之而不名著述甚富子諷官集賢校理)
王曾(字孝先孟都人咸平中由鄉貢試禮部廷對皆第一累職史舘修撰遷翰林學士參知政)
(事仁宗即位授禮部尚書會丁謂貶進中書侍郎同平章事集賢殿大學士尋知青州徙改天平節度使)
(復判鄆州曾資質端厚方嚴持重每入見言利害事審而中理上尊禮異常在朝進止有定處平居寡言)
(笑惡僥倖人莫敢干以私進退士人鮮有知者嘗語范仲淹曰執政者恩欲歸已怨將誰歸知天雄軍時)
(契丹往来必歛卓徒無敢譁人樂其政為畫像祀之景祐初復拜平章事封沂國公卒謚文正仁宗篆其)
(碑曰旌賢之碑)
石介(字守道奉符人師事孫復進士及第歴嘉州判官居憂躬耕徂徕山下葬五世未葬者七)
(十喪以易教授魯人稱徂徕先生服除為國子監直講學者從之甚衆著唐鑑以戒奸臣宦官指切當時)
(無所諱忌又嘗作慶歴聖德頌出判濮州有徂徕集行於世)
劉鍇(濱州人咸平中擢進士第嘗獻幸太學頌真宗夜觀書得鍇頌嘉賞之出以示輔臣且言)
(鍇孤幼能自立召試命直史舘累官至鹽鐵副使)
王皥(字子融益都人文正公曾之弟祥符中舉進士直集賢院論次宋興以来典禮因革為禮)
(閣新編上之又集五代事為唐餘錄六十卷進直龍圖閣及權判大理寺乃取讞獄輕重可為凖者類次)
(以為斷例累官刑部侍郎)
孫瑜(字叔禮博平人翰林學士輿之子為將作監主簿以薦改崇文檢討開封判官使契丹會)
(彼國有捷書要入賀不從還加秘閣校理遷兩浙轉運使入辭因言郡縣吏多緣斗斛為姦奏請均一其)
(法知曹蔡二州有善政又歴相兖濰單四州累官工部侍郎弟瑶官虞部員外琪官衛尉寺丞)
燕度(字唐卿益都人父肅官禮部侍郎度生於益都後徙於曹以廕知陳留縣歲饑多盜度勸)
(富民出粟以賑饑行保伍法以弭盜善政時聞遷知滑州魏郡水至常滙於滑度為經理河務兩境俱獲)
(安全入為戸部侍郎)
郭勸(字仲褒鄆州須城人舉進士授寧化判官累遷萊州通判州民霍亮為仇所䧟吏受賕文)
(致之勸為辦理得脫期年擢侍御史以劾錢維演兄弟貶濰州監稅月餘仍復職同知諫院嘗使夏國所)
(遺百萬悉拒不受還拜天章閣待制出知延州元昊將山遇率族來歸且言元昊謀逆状勸引例却之既)
(而元昊果叛遂落職之齊淄等州宰相韓𤦺言勸有知人善將功特詔褒諭凡再貶三遷至御史中丞勸)
(曰吾起諸生志不過郡守今年已七十位列侍從可以歸矣遂以元日拜章三上得請又請以本官移贈)
(其祖莱陽令寧許之後二年卒)
龔鼎臣(字輔之須城人景祐初進士為平隂主簿疏泄瀦水得良田數千頃以薦為泰寧軍掌書)
(記徂徕石介歿或言其北走契丹詔兖州劾狀鼎臣以闔門保之歴知萊蕪安丘等縣又知渠州渠故僻)
(陋鼎臣奏請建學立課肄法士蒸蒸向化皆繪像事之召入史舘同知諫院出為淮南體量安撫使䘏災)
(捐賑全活甚衆歴事仁英神三宗言事無所隱諱會以忤王安石外補兖州值諸道方田使者勾考不以)
(實大概取稅虚額及嘗所奉蠲者加舊籍以病民鼎臣至按籍差次為十等一無所增兖人德之又知青)
(州政亦如兖)
王素(字仲儀莘人平章旦季子登進士為侍御史以言事貶鄂州安置仁宗思其賢召知諫院)
(尋以樞密學士知開封徙知成都為政寬和蜀人集其要略刊刻成書目之曰王公異績治平初以西夏)
(煽惑羌人素為邊患徙知渭州素築城濬湟增修武備屬羌奉土地爭先内附嘗宴堂上有訛傳寇至者)
(素曰吾在此敵必不敢犯尋遷澶州青州觀察使仕終工部尚書卒謚懿敏)
王沿(字聖原舘陶人少治春秋登進士張知白薦其才由殿中侍御史授河北轉運使奏罷二)
(牧監以地賦民導相衛邢趙之水下天平景祐諸渠漑田數萬頃因詣闕奏事上所著春秋集傳十五卷)
(改涇州觀察使退元昊兵因移知成德軍卒)
麻仲英(臨淄人七歲能文博學高行鄉里化服凶歲盜不入其家富弼龐籍薦為國子助教東方)
(人皆師之)
張揆(字貫之其先范陽人後徙齊州擢進士歴官大理寺丞以疾解官閉戸讀易十年通太元)
(經以薦為國子直講上所著大易集解數萬言仁宗時累遷翰林侍讀學士出知齊州)
榮諲(字仲思任城人父宗範知鉛山縣有惠政諲舉進士為鹽鐵判官晉州産&KR0552;京城大豪歲)
(輸五萬緡顓其利諲請𣙜於官自是數入四倍遷廣東轉運使廣有板步古河路險多瘴毒諲開真陽峡)
(至洸口古徑作棧道七十間抵清遠趨廣州遂為坦途授開封判官太康民事浮屠為白衣會捕繫多人)
(諲奏減之但誅其首改京東轉運使莱陽産銀砂凡私採者論盗諲曰山澤之利非劫民財可比貸免甚)
(衆累官戸部副使集賢殿修撰知洪州)
張昭遠(字持正無棣人彰德節度使凝子凝與契丹戰挺身䧟敵昭遠年十六單騎突入陣中掖)
(凝出左右披靡莫當每出使還奏利害多稱旨由忻州都廵檢累遷至内殿崇班天禧初樞密方擬人補)
(閣門副使上曰朕有人矣張昭遠知邊略可除之兩知瀛州築長隄以禦驟水知成德軍修五關城外堤)
(以捍滹沱河歴官緣邊安撫使鄜延路都鈐轄終左龍武大將軍)
蔡齊(字子思萊州膠水人天禧中進士第一真宗顧宰相曰得人矣通判兖州時太守王臻政)
(尚嚴酷齊每濟之以寬徙濰州又知密州歲旱除公田租米千餘石又請弛鹽禁令民得以易米救饑民)
(甚德之累官至御史中丞諫止楊太妃垂簾事權三司使拜禮戸二部侍郎再參知政事出知穎州穎人)
(歴久猶思之齊儀狀俊偉端方嚴重謙退不妄言有善未嘗自伐丁謂秉政欲其附已齊終不往屢有建)
(白所薦士後多為名臣卒贈兵部尚書謚文忠)
母卭(安邱人父卒葬邑西郊朝夕往哭奠風雨不輟妻馬氏從泣哀感路人母卒亦如之邑令)
(以聞進士周元賓銘其墓)
孔道輔(字原魯孔子四十五代孫幼端重敏慧為寧州推官有大蛇出天慶觀郡以為神官屬往)
(奠拜之道輔徑前以笏擊辟其首觀者駭服遷大理寺丞知仙源縣上言廟制卑陋請加修崇詔可後以)
(龍圖閣待制使契丹還有言其生事者道輔曰朝使屢為所侮若不較恐益慢中國仁宗然之尋出知鄆)
(青兖等州再為御史中丞卒皇祐三年仁宗思其忠特贈工部侍郎)
楊光輔(密州安邱人居馬鬐山教授孫奭知兖州薦之仁宗命說尚書光輔講無逸年七十餘論)
(說明暢上悅欲留為學官以國子監丞老於家子安國五經及第歴官崇政殿說書天章閣侍講學士判)
(太常寺在經筵二十七年仁宗稱其行義淳實比崔遵度云)
龐籍(字醇之單州成武人進士及第仁宗時為殿中侍御史章獻太后遺詔楊太后監國籍請)
(下閣門取垂簾儀制盡燔之元昊寇邊以龍圖閣學士知延州兼鄜延都総管經略安撫緣邊招討使戍)
(兵十萬無壁壘散處城中畏籍莫敢犯法築砦堡贍軍糧悉復所失地元昊降進樞密副使參知政事舉)
(狄青為帥討平儂智高皆籍之功歴知鄆并定青四州以太子大保致仕封穎國公籍曉律令長於吏事)
(士卒畏服治民尤有恩惠卒贈司空侍中謚莊敏)
王鼎(字鼎臣館陶人涇州觀察使沿子舉仁宗朝進士遷太常博士提點京東兩浙刑獄知深)
(州州卒龐旦謀叛鼎潛捕首惡十八人送獄既人謀劫囚鼎取桀驁者數人斬於市一郡帖然河北饑經)
(營賑救竭盡心力徙建州又徙河北提點刑獄尋遷荆湖制置發運使)
張奎(字仲野臨濮人母病刲股和藥以愈母其後丁母憂廬墓側負土植松柏累官龍圖閣學)
(士知江寧河南二府其七世祖全義守洛洛人德之及見奎曰不愧齊王孫也京東盜起加樞密學士知)
(鄆州數月悉捕平之)
張亢(字公夀臨濮人少有竒節事兄奎甚謹進士及第為應天府推官治白沙石梁二渠民無)
(水患通判鎮戎軍徙涇原鄜延等路鈐轄累上防邊策善於守禦累敗夏人為并代屏蔽歴官團練防禦)
(使都総管卒亢好施輕財以此人樂為之用馭軍嚴明所至有績民圖像祀之)
和斌(字勝之鄄城人為德順軍指揮使狄青南征使部騎兵為先鋒斌繞出賊後敗之以功授)
(昭州刺史招撫水蠻酋黨歸附拜步軍都虞侯子詵亦有名以廕累官威州刺史知雄州)
劉閴(北海人從文彦博討貝州王則以功遷振州團練使韓絳宣撫陜西詔閴為犄角與夏人)
(戰飛矢貫左耳體不為郤衆服其勇事平官左金吾大將軍)
姚仲孫(字茂宗曹南人幼孤事母孝擢進士第司理許州里胥以殺人抵罪仲孫疑其枉果得辨)
(雪調資州改知建昌縣通判彭州皆有惠政上防邊策略仁宗嘉之遷龍圖閣學士因母喪過哀失明而)
(卒)
徐起(字豫之濮州鄄城人舉進士歴官湖北轉運使知徐州募富室得米十七萬斛振饑又移)
(粟以贍河北京西者三百萬徙江東轉運使請開長淮浦以便漕運又徙知兖州都廵檢虐所部部兵持)
(挺譁譟州民大恐起不為動以禍福開諭衆悉聽命遂按誅其首並奏罷都廵檢復為度支判官遷秘書)
(監知湖州)
高敏(登州人為涇原指揮使范仲淹韓琦皆薦其才歴利州路邠寧環慶都監夏人以兵三十)
(萬来寇總管楊遂駐兵大義以敏為先鋒且戰且前多所斬獲次榆木援兵不至中流矢死)
明鎬(字化基安邱人登進士通判益州仁宗聞其能累遷陜西轉運使以百餘騎修復金明砦)
(城一月而就又修建寧等五城以勞遷龍圖閣學士知并州尋知開封府會貝州王則叛命鎬副文彦博)
(為宣撫使悉力擒賊事平彦博數推鎬功拜參知政事)
張錫(字貺之濮陽人仁宗時為京東轉運使時諸州冐耕河壖地以其地腴而無賦故爭者連)
(年訐訟主者莫能決錫令盡籍其地水至則除其籍歲收絹二十餘萬訟者亦息)
任顓(字誠之夀光人登進士為鹽鐵判官遷京西轉運使嘗以册禮使西夏采其山川道里出)
(入攻取之要為書上之擢天章閣待制值儂智高擾嶺外以顓知潭州又知渭州時諸路以邊警聞顓獨)
(無所上帝使覘之果然官至太子賓客戸部侍郎)
孫唐卿(字希元青州人少有學行以書謁韓魏公公深器之登進士判陜州於吏事若素習者民)
(有母再適而死及葬父恨母不得袝盜母之喪同葬之有司論以法唐卿曰斯人不知有法而猶知有父)
(請釋之未幾丁父憂毁瘠嘔血卒詔賻其家)
孫祖德(字延仲維州北海人進士及第起濠州推官判西京留守司會苦寒請罷内外工作入為)
(侍御史疏言太后年高有疾宜還政又言郭后不當廢時三司判官許申因宦官獻計以藥化鐵成銅可)
(鑄錢裨國祖德固諫出知兖州歴鳳翔河中二府徐鄆等十州以吏部侍郎致仕)
范諷(字補之齊州人膳部郎中正辭子以蔭補將作主簿獻東封賦知平隂縣時河決王陵埽)
(水去而田失阡陌累訟莫能決諷逐一釐清分别疆畔著為券民不復爭通判淄州民無菽種諷發常平)
(官廩三萬斛貸民比秋民皆先期輸納徙鄆州詔塞決河募民入芻楗諷曰貧富不同而輕重相若此有)
(司之悞也因分别貧富定為等則請下其法於諸州以鄆為式復知青州會歲饑先發取宰相王曾家積)
(粟數千斛賑給旋請江淮漕米百萬以濟之改知兖州累官轉運使終黃門給事)
吳奎(字長文濰州北海人舉五經為大理丞監京東排岸上疏言事仁宗器之累官知密鄆青)
(三州治聲赫然居喪以孝聞少甚貧及貴置義莊義周鄉里沒之日家無餘資其名望清重為一時冠贈)
(兵部尚書卒謚文肅)
張安上(字仲禮陽信人除博興主簿遷員外郎通判恩州有死獄十九人安上白其冤悉出之判)
(乾寧軍滄州隄議久不決安上督其成工已而隄成水至城賴以安人號張公隄歴官京西路轉運副使)
王仲寳(字器之高密人初為章邱尉以捕盗功累遷濮州團練使前後紀功十餘次以武幹顯名)
(仁宗時終左屯術大將軍)
李紘(字仲綱宋州楚邱人知歙縣縣産金責民輸以代賦後金竭而責賦如故紘奏罷之歴知)
(于潛郯縣有惠愛呂夷簡蔡齊相繼薦舉擢監察御史言西北士習安佚宜練精卒去冗惰實倉廩財用)
(為守禦備復舉种世衡等累官天章閣待制河北都轉運使)
張子臯(字叔謨曹州冤句人司空齊賢孫宗誨之子少冇才名而不自負人樂與之遊尹洙曰吾)
(交天下士多矣不以通否易意者子臯也舉進士由秘書郎直史館至尚書司封員外弟子憲賜同進士)
(知光化軍平戍卒之叛奏除征稅之病民者歴太常少卿累官秘書監徙知揚州卒)
張守約(字希參濮州人歐陽修薦其有智略曉邊事擢定州路都監徙秦鳳夏人萬騎来寇守約)
(廵邊猝遇之不解鞍簡兵五百挺身立陣前自節金鼓發彊弩殪其首敵敗走進環慶都鈐轄領康州刺)
(史歴典七州皆有惠愛終龍神衛都指揮使)
張掞(字文裕歴城人父藴咸平初監淄州兵有守禦功掞幼篤孝舉仁宗朝進士知益都縣督)
(租賦不用里胥民皆以時入石介請以益都為天下法徙知掖縣民訴旱於州宇拒之掞自為奏聞以除)
(其稅累遷龍圖閣直學士知成德軍宦者閻士良為鈐轄多不法劾治其罪以戸部侍郎致仕)
劉庭式(字得之歴城人曾議取鄉人女及登進士第女喪明且貧甚不敢復言或勸納其幼女庭)
(式笑曰吾心已許之矣卒娶之生數子後死庭式哀之逾年不肯復娶蘇軾問之曰哀生於愛愛生於色)
(今君愛從何至哀從何出乎庭式曰吾知喪吾妻而已若使緣色而生愛緣愛而生哀色衰愛弛吾哀已)
(忘則凡揚袂倚市者皆可以為妻耶軾深感其言庭式老於廬山以高年終)
趙唐(兖州人父母歿歲時祭祀儼如事生兄弟五人共㸑家口日衆終無間言事聞旌表)
傅堯俞(字欽之鄆州須城人累遷太常博士嘉祐末為監察御史勸帝以儉約先天下英宗即位)
(奏請太后還政人言於英宗優錄太后左右以全子道皆見聽納會大臣議濮安懿王典禮堯俞爭之甚)
(切貶知和州熙寧三年召至京師王安石將行新法欲引以為助堯俞曰新法舉世不便吾嘗極論之平)
(生未嘗好欺敢以為告安石怒出為河北轉運使哲宗立擢御史中丞拜中書侍郎未幾卒上與太后哭)
(臨謂輔臣曰傅侍郎清直始終不渝金玉君子也贈光禄大夫謚獻簡)
馬默(字處厚成武人少從石介學仁宗末登進士知須城縣縣為鄆治郡吏犯法不可捕默趨)
(府杖之闔府皆驚以治行知登州凡謫配沙門島者額頗溢數砦主以官糧不繼多投之海中默奏請年)
(深無過者許移登州自是全活甚衆英宗初張方平薦為御史上疏言十事及論新法不便出知濟兖二)
(州提點京東刑獄部吏望風投&KR0702;金鄉令以賄著其父方執政以書戒之曰馬公素剛直汝有過將不免)
(悉取不義之物焚撤之累職河北都轉運使開府儀同三司卒贈太子太保)
李柬之(字公明濮州人太子太傅迪之子曉國朝典故為舘閣校勘累官侍御史建言補蔭太廣)
(遂詔裁定英宗立富弼薦其學行命兼侍讀勞之曰卿通議耆儒豈止經術未幾以工部尚書太子太保)
(致仕上賜對延和命之坐仍置宴資善堂令講讀官皆賦詩勸勞恩眷甚渥柬之出都門即幅巾布衣見)
(客再遷少師卒)
張荷(夀光人師事种放與魏野楊朴等為友為文竒澁著過非九篇放謂隋唐以来之士罕能)
(及之有詩文三卷行世)
李孝基(字伯始濮州人太子太保東之子進士高第唱名時仁宗顧侍臣曰此李迪孫耶能世其)
(家可知也晏殊富弼薦其才通判閬舒二州尋知隨州累官光禄卿年纔五十與父柬之同謝事世美之)
(以比二疏云)
李肅之(字公儀濮州人太子太傳迪從子以蔭監大名軍資庫河溢修冠氏隄功就遂知冠縣事)
(縣多盗肅之立法弭捕盗衰息通判澶州契丹使者過郡肅之新其城屋樓堞以示壯擢知德州提點湖)
(南刑獄儂蠻暴嶺外肅之親扞諸境且追擊之神宗即位訪以西夏事奏對稱旨改知瀛州大雨地震壞)
(官民廬舍肅之出入泥潦中護倉廩賑災黎弭竊盗帝常遣使勞賜遷天章閣待制兩知開封歴定齊青)
(鄆四州官至都承旨龍圖學士)
李承之(字奉世濮州人學士肅之弟性嚴重有忠節司法明州毅然執法嘗建免役議熙寧初神)
(宗召見語執政曰承之言制置司甚詳可改京官檢正中書刑房察訪淮浙常平水利農田還奏役書二)
(十篇使陜西裁郡縣私斂由寳文閣待制累職至權三使司蔡確次相州獄牽引朝士承之奏其險陂帝)
(始悟進龍圖閣學士辭讓於兄肅之帝曰卿兄弟孝友足厲風俗並除之會有商人犯珠禁為售公主三)
(司不敢治承之曰國法在安可為王姬亟索之上稱其賢兩為樞密院學士戸部尚書知青鄆揚州卒)
張燾(字景元濮州人樞密學士奎之子知沂濰二州沂産布濰産絹有司科賦相左燾正之濰)
(多圭田率計畝徵絹入已而捐其河役燾不從提點河北刑獄領澶州河決商胡燾拯溺救饑全活十餘)
(萬衆為准南轉運使加龍圖閣學士諫議大夫)
李緯(宋州楚邱人學士紘之弟起家三班借職杜衍薦為閣門祗侯以積勞累遷至河北緣邊)
(安撫副使又以韓琦薦歴知保州雄州積公錢貯米三千斛為常平倉奏下其法於州郡尋左遷閣門使)
王疇(字景彜曹州濟隂人尚書博文子以蔭補官遷太常博士仁宗獵近郊疇引十事以諫英)
(宗疾愈未御殿疏請聽政又請車駕行幸以安人心帝出禱雨都人瞻望大悅疇論事多有補帝與執政)
(大臣皆器異之累遷翰林學士尚書禮部侍郎卒贈兵部尚書謚忠簡)
李參(字清臣須城人以蔭知鹽山縣有惠政通判安州按部署夏守忠不法狀知荆門軍有不)
(便於民者悉除之歴知興元府淮南京西陜西轉運使調劑兵民廩有羡糧歲省邊費千萬計召為鹽鐵)
(副使遷河北都轉運使治平中以樞密學士知秦州居鎮歲餘不聞邊事英宗使問故對曰將在邊期於)
(無事不敢妄以寇貽主憂尋判西京御史臺知曹濮二州神宗知其才書姓名於殿時稱能吏官至尚書)
(右丞)
竇卞(字彦法曹州冤句人通判汝州密擒叛卒置於法尋為開封推官出知徐州會河決流民)
(自恩冀来者甚衆卞發常平粟食之外間屢訛言水及郡城卞下令妄言者斬卒不聽民恃以安還為戸)
(部判官修起居注進天章閣待制尋以事免官提舉靈仙觀)
王質(字子野莘人殿中丞旭子少謹厚淳約力學伯父旦嘗嗟賞其文累遷尚書員外郎丁父)
(憂與諸弟飯脫粟茹蔬通判蘇州入判吏刑二部知蔡壽廬泰四州徙知江陵府皆有治績加史舘修撰)
(天章閣待制卒於官)
李師中(字誠之楚邱人閣門使緯之子年十五上封事既又與宰相辯父無罪遂知名起家外任)
(龐籍兩薦辟之提點廣西刑獄交阯耀兵於邊聲言入寇師中宴客自若揭六榜境上遂不敢動熙寧初)
(拜天章待制河東都轉運使知秦州上賜以班超傳以言時政貶和州安置范仲淹富弼皆言其有王佐)
(才云)
王居卿(字壽明莱陽人神宗時知齊州弭盗安民夜戸不閉累官京東轉運使嘗設法疏濬青州)
(河道建閘啟閉以備節宣人受其利徙官河北路值曹村河溢為設建二埽怒流遂平上嘉賞之著為法)
(尋為都轉運使復知秦州以勞卒於官)
姜潛(字至之奉符人試學士院為明州錄事參軍以母老求致仕吳奎韓絳共上章留之徙兖)
(州又除國子直講熙寧初神宗聞其賢召對延和殿訪以治道對曰有堯舜二典在顧陛下致之之道何)
(如知陳留縣青苗令下潜出錢榜其令於縣門已徙之鄉落各三日無應者遂撤榜曰民不碩矣錢以是)
(獨不得散會祥符令被劾潜知不免遂移疾去官隱於徂徕山)
王靖(字詹叔莘人參知政事旦之孫早孤自力於學以祖蔭歴知滁州主管北京御史臺契丹)
(數遣使来靖言彼利賞賜挟虚聲以濟欲漸不可長宜有以折之又請復明經科加試貢士以策觀其所)
(學稍變聲律之習提點陜西刑獄畫一戸役之法州縣吏不得為奸為開封推官曹濮積盜久不獲靖督)
(捕成擒者什之八九因言豪猾多為盗槖請併坐之著為令徙廣南轉運使熙寧初廣人訛言交阯兵至)
(神宗曰王靖在彼可無念即加太常少卿直昭文舘入為度支副使子右字敏仲第進士以太府少卿使)
(契丹所過供帳出公錢為之民得不擾官至戸部尚書)
韓晉卿(字伯修安邱人以五經中第歴知同州壽州奏課第一擢刑部郎中為兩浙轉運使差役)
(法復行諸道多失叙惟晉卿視民所宜而不戾法兩遷至大理卿持平考核無所上下神宗稱其才凡讞)
(鞫不决者悉委之其按獄於州郡議獄於朝廷上多從其說士大夫每稱其忠厚云)
梁燾(字况之須城人舉進士遷集賢校理檢詳樞密文字内侍王中正冐功干賞燾爭之不得)
(求外補神宗詰之對曰中正罔冐臣不敢屈法以負陛下時久旱上書言青苗法不便哲宗立拜右諫議)
(大夫有請宣仁后御殿衮冕受册者燾卒同列諫止會御史張舜民以論夏國使事降職燾疏救不聽出)
(知潞州後為右諫議大夫勸帝正綱紀明法度采用忠言講求仁術拜尚書左丞以言蔡京輕憸貪悛不)
(可用罷知穎昌府改知鄆州燾自侍從至執政八年之間所引薦人物甚多紹聖初以黨籍貶化州安置)
(卒贈謚忠肅)
李常(字公擇登州人知齊州得黠盜收為兵遂訪悉彌盜之法姦無所容太守李師中題其閭)
(曰遺直)
晁補之(字無咎鉅野人甫垂髫即善屬文十七歲從父官杭州著七述叙錢塘山川風物之麗以)
(謁通判蘇軾軾先欲有所賦讀之嘆曰吾可以閣筆矣又稱其文博辨雋偉絶人遠甚必顯於世由是知)
(名舉進士累仕至著作佐郎章惇當國出知齊州羣盜晝掠默得其姓名一日宴客召賊曹以方略授之)
(酒行未竟悉擒以来一府驚服後黨論起連徙外州遂主管鴻慶宮葺歸来圉自號歸来子大觀末起知)
(逹泗二州卒有文集行世)
晁詠之(字之道鉅野人補之之弟以蔭調揚州司法參軍時蘇軾守揚州以其詩文獻軾軾曰竒)
(才也復舉進士又舉宏詞一時傳誦其文仕僅至京兆府司錄事提點崇福宮有文集五卷)
蔡延慶(字仲遠萊州膠水人尚書齊從子登進士神宗初為開封推官斷疑獄召直史舘除秦鳳)
(路都轉運使以應辦軍需功加龍圖閣學士徙知成都累職至吏部侍郎初為齊嗣齊得子遂歸宗盡籍)
(家資付之無一毫私萊人義焉)
趙臣(青州人為華州節度使著有觀光集)
杜紘(字君章鄄城人舉進士兄純以蔭為泉州司法參軍有清操歴河西令并審刑詳議官王)
(安石惡而黜之元祐初韓維薦為河北轉運判官累職光禄卿紘事兄甚有禮篤於友愛隨侍兄久贊畫)
(居多初為永年令歲饑民將他徙紘諭父老曰令不能必汝無行可以便汝無饑衆喜遂部署使民皆得)
(食神宗聞其才召為大理評事每議獄必傅經義擢刑部郎中使夏國貴以禮夏人畏敬請歸所侵地進)
(大理卿刑部侍郎知鄆州鄆繫囚三百人紘至旬日處斷立盡有揭幟為妖言惑人者紘曰毋膠擾以墮)
(其術徐獲奸民按誅之徙知應天府卒)
畢仲衍(字彛仲觀城人士安曾孫以蔭為陽翟主簿明敏善斷縣人嘗稱其鋤一惡能長十善出)
(使契丹宴射運破的衆驚異之後有使契丹者猶問畢少卿安在久之遷同知太常禮院為官制局檢計)
(仲衍區别分類損益刪補皆曲盡其當神宗擢起居郎或阻之上連稱曰是當得爾未幾卒遣中使唁賻)
(所著中書備對三十卷士大夫爭傳錄焉)
畢仲游(字公叔觀城人起居郎仲衍弟登進士任環慶轉運司幹辦公事會西征運期迫遽陜西)
(八十縣運輓夫三十餘萬一旦悉集主者不知所為以委仲游部署不崇朝霍然而散轉運使歎謝元祐)
(初試學士院擢第一提點河東刑獄太原故相范鎮曰如公叔乃可謂清矣知耀州歲旱先事區畫賑饑)
(民十八萬無一人去其鄉者歴知鄭鄆二州轉吏部郎中上言孔鯉孔伋以野服幅巾配享不稱詔加侯)
(爵仲游才能肆應兼善屬文司馬光呂公著范純仁皆器重之惜未竟其用而卒)
梁彦昌(字得之須城人適子舉進士官德順軍通判郡守闢廳事屬邑以材木獻彦昌曰是必取)
(於民也吾寧被譴豈希合以擾民哉卒拒之後守罷郡諸令皆得罪彦昌獨免倉米數十萬紅朽不堪給)
(軍食轉運使欲以原價貸民彦昌曰倉吏失職宜正厥罪而後減直以貸之再任東平監馬政廢弛條十)
(事因使者以上為人篤實性無他嗜惟嗜學至老不倦有詩集十卷曰汶陽雜稿)
呂律(鄄城人神宗時為曹州判官夏大旱往定陶慮&KR2366;事旋而大雨隨至陞知嶧州不數年退)
(居峗山書院教授生徒元祐中起復歴秘書少監致仕居濮之富春園號藴齋先生)
李及之(字公達濮州人由廕登第通判安肅軍入判刑部次唐史有益政治者為君臣龜鑑八十)
(卷王堯臣上其書詔直秘閣出知涇晉陜三州以正議大夫致仕)
李敏之(字仲通濮州人端厚仁恕舉止整肅與人言無隱情不喜談人過居貧守約好古博學精)
(於詩易春秋性孝友母&KR1282;衣不解帶者累月及居喪哀毁過甚以蔭補郊社齊郎調瑞金縣主簿劇賊戴)
(小八攻害旁邑敏之以恩信招諭盜夥使斬小八卒平之遷知江寧縣均平田稅豪猾多借勢搖之敏之)
(不為動人服其剛果云)
廉公諤(堂邑人神宗時為萊蕪令清介自持取與不苟百姓歌之曰甑釡生塵魚境内安以樂昔)
(有范史雲今有廉公諤新法大行公諤棄官歸)
趙挺之(字正夫諸城人哲宗時通判德州時賜戌卒錢守耄而貪不時給士卒譁持挺突入府守)
(趨避左右盡走挺之端坐不動徉作不知狀徐呼庫吏使發錢錢盡給兵亦隨散留一二持挺者叱曰持)
(挺豈可入公署汝非首謀敢殿後乎吾第杖之以儆士卒毋敢言入為監察御史使遼能正同體遼人重)
(之使還遷吏部尚書左丞時帝欲置右輔蔡京揣知帝意素重挺之乃薦為右僕射挺之既相屢陳京奸)
(惡且請去位避之後罷京盡除京所行諸法上謂挺之曰朕不知蔡京所為一如卿言遂加特進光禄大)
(夫卒謚清獻)
林廣(萊州人通左氏春秋起内殿崇班破十二盤攻白豹金湯皆先登樹功夏人侵彙遠城守)
(禦有榮遷禮賓使神宗嘉其能擢步軍都虞侯詔征瀘蠻孤軍深入累奏捷書還拜衛州防禦使嘗損益)
(八陣并約束百餘條邊地推行之多收其效西夏咸畏其名)
孔宗翰(字周翰登進士知仙源縣朝臣交薦由通判陵州提點京東刑獄知虔州州城濱江歲為)
(水齧宗翰伐石為址冶鐵錮之金湯屹然詔書褒美歴陜陽洪兖四州皆以治聞哲宗即位求言章凡千)
(數詔司馬光采閱其可用者得十五人上獨奬其二乃宗翰與王鞏也元祐初遷鴻臚卿上言孔子後自)
(真宗臨幸賜襲公爵然多兼領他官請自今襲封者終身鄉里以奉祠祀詔從之並賜監書立學官廟田)
(千畝進刑部侍郎天章閣待制)
顔復(字長道顔子之後父太初為國子直講著鳬繹先生集嘉祐中復應詔歐陽修考奏第一)
(賜進士為國子直講王安石更法取士罷復不用元祐初召為太常博士建言定禮制正祀典遷禮部員)
(外郎)
孫思恭(字彦先登州人由進士累官天章閣待制性不忤物犯而不校事上一秉篤誠有所見必)
(密疏以聞歐陽修出政府思恭盡力救解出知江寧府鄧州以疾移單州管幹南京留司御史臺卒思恭)
(精關氏易尤工於大衍嘗修天文院渾儀著堯年至熙寧長歴近世歴數之學未有能及之者)
梁子美(字才甫須昌人彦昌子以恩補將仕郎歴官都轉運使有幹才所至輙辦治直秘閣每有)
(奏請皆當上心朝廷甚重之拜戸部尚書兼開封尹子美懇避上曰卿四世京尹縉紳盛事詔作記揭於)
(廳事拜中書侍郎乞罷出守鄆州有耆英集一百卷奏議一百卷)
劉孟節(壽光人師事种放篤好古學富弼為青州刺史欲薦之朝堅辭不應乃築室於冶源以居)
(之表白劉隱士莊孟節耕讀其中終身不入城市)
孔宗旦(孔子四十六世孫為邕州司戸參軍時州有白氣出庭中江水溢宗旦以為兵象度儂智)
(高必為逆以書告知州陳珙不聽及智高破横州即送其親往桂曰吾有官守不得去無為俱死既而州)
(破被執賊欲任以事宗旦叱賊且大罵遂被害贈太子中允)
王巖叟(字彦森凊平人初置明經科巖叟鄉舉省試廷對皆第一知安喜縣以嚴正稱哲宗即位)
(為監察御史上疏劾蔡確以定策功自居亟宜辨察邪正兩宮深然之尋以論救劉摰改端明殿學士知)
(鄭州言者猶未已太皇太后曰王巖叟有大功今日之命不獲已耳平生著述甚富惟易詩春秋三傳行)
(於世)
劉蒙(字子明濱州渤海人恥為詞賦不肯舉進士習茂才異等又不欲自售後舉遺逸試第一)
(知湖陽縣會使者議免役法蒙堅執不便條上其害即投劾歸鄉里以養親講學終門人誄之號正思先)
(生)
李廌(字方叔鄆州人六歲而孤能自奮立以學問稱鄉里蘇軾器重之家貧三世未葬一夕涕)
(泣曰吾學忠孝而親未葬何以學為遂客遊四方以蕆其事不數年葬累世之喪二十餘柩范鎮為表墓)
(以美之元祐求直言廌上忠諫書忠厚論并獻兵鑒二萬言後絶意進取移居長社縣終其身)
李格非(字文叔濟南人用意經學注禮記數十萬言舉進士為禮部員外郎著洛陽名園記謂洛)
(陽之盛衰天下治亂之侯也詔編元祐章奏以為檢討不就後提點京東刑獄以黨籍罷妻王氏拱辰孫)
(女亦善屬文女清照詩文尤著名嫁趙挺子明誠號易安居士)
王知載(青州人所著有胊山雜咏黃山谷序之)
李之才(字挺之青州人師穆修受易凡圖書象數變通之法秦漢以来無有知者修受之种放放)
(受之陳摶源流甚遠至之才而其傳幾絶惟邵堯夫獨贊其妙兼得不傳之秘堯夫而後遂無傳之者)
馬伸(字時中東平人舉進士不樂馳騖調官不擇便利為郫縣丞委受成都租首絶宿弊民爭)
(先輸納常平使者薦於朝崇寧初求學於程頥頤曰時論方異恐眙子累伸曰使得聞道雖死無憾自是)
(公餘必造廬講學尋薦卓行授監察御史張邦昌僭立伸義憤見於辭色以書切責之邦昌氣沮追還偽)
(勅高宗即位知其有志力擢殿中侍御史撫諭荆湖廣南取道察吏之賢否與民利病以聞還奏黃潛善)
(汪伯彦不法十七事又劾孫覿謝克家趨操不正落職監濮州酒稅卒於道明年加直龍圖閣紹興初以)
(胡安國乞追奬贈諫議大夫伸天資純確學有原委勇於為義而所藴深厚不自名凡所建白皆削藁罕)
(有知者每曰吾志在行道不可以富貴妻子為念在廣陵行箧一擔圖書半之其忠清如此)
蘇丕(益都人少時一試禮部出語人曰此非所以待天下士也遂隱居瀰水之濱五十年不踐)
(城市歐陽修言於朝賜號冲退處士)
廉復(章邱人隱居不仕築室繡江之涯以詩酒自樂友人李格非序其遺稿并志其墓)
八不居士(樂安人姓李逸其名讀書老而不倦嘗題其室曰不貴不賤不饑不寒不名不利不)
(忙不聞人因稱之曰八不居士)
侯蒙(字元初高密人舉進士知柏鄉縣决訟無怨言以轉運使薦擢殿中侍御史疏奏十事徽)
(宗納之詔按五路軍將多為中理歴陞中書侍郎與蔡京不合求外補卒謚文穆)
任宗(博平人資質聰穎涉獵羣書而長於藻鑑徽宗時通判沂州時有民人犯笞罪宗察其人)
(可成就代為贖之是歲舉於鄉)
王輝(青州人靖康初應募立功官至巡檢使寓吉州茶寇犯邑郡以輝驍勇檄之使行至勝鄉)
(地險輝勇於進為賊所得以刀加頸欲降之輝含血大罵遂死贈忠州刺史)
王師道(字居中兖州人沉勇善射任吉州粟傅砦廵檢重和間與賊戰乘勝追擊遇伏發矢盡遂)
(遇害)
王復(淄川人徽宗時以門廕歴兩浙轉運使時方臘為逆復討平之擢徽猷閣待制以事忤宰)
(執出知徐州金尼堪以數萬衆薄徐數戰不利拒守二十餘日城䧟復謂敵曰死守者我也可獨殺我毋)
(殺吾民其子倚以磚傷千戸長尼堪怒剖倚心以懼復復罵不絶口闔門遇害詔贈資政殿學士謚壯節)
(并䘏其子)
張琪(莘人靖康間土寇乘金兵剽掠琪負母而逃每遇寇輙哀求乞母命賊亦感泣竟不加害)
趙淵(堂邑人為真定招撫使金人䧟真定淵死之)
燕瑛(其先益都人徙濟隂靖康中瑛知河陽金人入寇瑛死之)
張所(青州人登大觀進士為監察御史高宗即位累疏河北事又劾黃潛善姦邪為所貶抑後)
(以李綱薦為河北招討副使王彦岳飛皆其所舉也按靖康以後河北盡䧟於金然當時扈蹕之臣與)
(守土之士凡係齊魯人物皆可取而志也故建炎以後猶有數君子焉)
仇悆(字秦然益都人大觀三年進士授鄧城令改武陟時方用兵燕山將士多不戢悆先期趨)
(備申嚴約束遂得不擾調高密丞兼攝州司錄豪滑歛迹劇盜起登萊間相戒毋犯仇公境南遷時丁母)
(憂服除知建昌軍入者考功員外仕者宛轉兵間亡失告牒而銓部人無籍可憑悆親為考覈視其可用)
(者責保識以上聞俄為沿海制置使坐失察明州守削兩官尋以淮西宣撫使知廬州劉麟入寇悆悉力)
(死守遣其子自間道赴臨安告急朝廷雖旌其子以官而援兵不至適京西制置使遣牛臯統兵過壽春)
(悆以忠義撼之臯力戰賊始過去以悆克復保禦功加徽猷閣待制改浙東宣撫使知明州以挫豪強奬)
(善良為理帝欲召置近密言者沮之後以力諫和議之非為秦檜所抑以左朝奉郎分司西京及金人渝)
(盟復起制置再知明州改知平江府累爵封益都伯卒贈左通議大夫)
李迨(東平人參之曾孫以廕補渤海尉時團結民兵多不嫻部伍迨整齊之數月皆精練刺史)
(按閱薦之累遷通判濟州高宗以大元帥過濟郡守自以才不及精迨行州事迨應辦軍需無闕會大元)
(帥勸進迨熟諳典故乘輿儀物不日而備上深歎賞即除隨軍輦運及即位授山東輦運改部郎隨駕南)
(渡迨閱部籍凡有關於經賦之大者悉載以行建炎三年丁父憂詔起復直龍圖閣為御營參議官兼措)
(置軍需苗劉叛勤王師大集迨曰君等第行無慮軍食師所至食皆先具事平上慰勞之除戸部侍郎歴)
(任制置發運使乞特餘服紹興初為兩浙轉運條漕運事甚切徙四川兼提舉茶馬復奏䘏民守邊之策)
(降詔奬諭尋為京畿都轉運使終龍圖閣待制)
程全(濰縣人建炎初為瑞州都監金人寇江西守臣遁走全搆州事有盜祝王者攻州全拒之)
(且戰且前至萬載兵少力竭為賊所執不屈遂刳其腹而死)
李邴(字漢老任城人登進士高宗召為兵部侍郎兼直學士院苗傳劉正彦迫上遜位上顧邴)
(草詔邴請得御札而後敢作初邴見苗傳諭以禍福順逆之理且密勸殿帥王元以禁旅擊賊元不能用)
(即詣政事堂白朱勝非適正彦及其黨王世修在又以大義責之人為之危邴不顧也上復辟拜尚書右)
(丞參知政事資政殿學士權三省樞密院上戰陣守備措畫綏懷五事閑居十七年卒謚文敏)
呂頥浩(字元直其先樂陵人徙齊州登進士歴官知揚州戸部尚書劇賊張遇聚衆數萬屯金山)
(頥浩單騎說降之改吏部尚書江東安撫制置使苗傳劉正彦逼乘輿頥浩寓書張浚會兵討賊舉鞭誓)
(衆士皆感勵傅等懼請高宗復辟進尚書右僕射中書侍郎兼御營使改同中書門下平章事累官封成)
(國公除少傅卒贈太師秦國公謚忠穆)
王衣(字子裳濟南歴城人以蔭補官又中明法科由深冀二州法曹為大理評事大理少卿建)
(炎初苗傅劉正彦就擒獻俘檻車幾百兩將盡尸諸市衣奏其中多顧買及脅從者請自二人妻子外寬)
(釋之高宗矍然曰卿言極是鞫范瓊獄詰其擅殺吳革迎立張邦昌瓊服罪遷大理卿詳定雜犯四十七)
(條帝嘉其議以刑部侍郎致仕)
李亘(字可大泰山奉符人少好學有智慮以進士擢尚書郎建炎末䧟於劉豫使守大名與凌)
(唐佐謀密陳豫可取狀於朝募卒劉金等十餘人往返事泄遇害贈官立祠曰愍忠)
周中(濰州人建炎二年金人攻濰城中率鄉勇乘城拒守其弟辛亦破家以享士卒不支城䧟)
(闔門百口皆死之事聞詔各贈官有差)
畢再遇(字德卿兖州人父進建炎間積功至武義大夫再遇姿貌雄偉武略絶人初以恩補侍衛)
(馬司孝宗召見大悅賜戰袍金錢開禧二年北伐再遇分取四州請以新制軍為先鋒得八十七人以計)
(下之復以四百八十騎為先鋒取徐州時宿州軍敗再遇急趨靈壁迎敵敵見其騎驚呼曰畢將軍来矣)
(亟遁再遇提雙刀絶水追擊甲裳盡赤殲其驍將論功第一除驍衛將軍再定旴𣅿授鎮江副統制敵兵)
(園楚州列屯六十餘里再遇設竒制勝與敵軍十萬相持三月卒令敗去軍威大振拜都統制兼山東京)
(東招撫使嘉定十年以武信節度使卒贈太尉太師謚忠毅)
崔縱(歴城人高宗南渡縱為行人使金金人喜其才辨迫之使仕不從與洪皓同放冷山及病)
(革謂皓曰死題我宋行人某之基以彰吾志皓灑酪操文以祭焉)
陳規(字元則安邱人中明法科初為安陸令戰王在等有功除德安府又連破楊進董平李洪)
(等巨寇改知順昌時金人内逼規葺城壁立保伍實倉儲溽暑中躬擐甲胄百計拒敵烏珠以十萬衆南)
(趨順昌適荆湖制置使劉錡奉詔援江陵兵過順昌規即告錡以城中有粟可支一年勸錡少待金兵至)
(擊之甚便諸將以無詔旨不欲戰規涕泣曰朝廷養兵練將正欲為緩急用規已分一死當為諸公先之)
(欲自頸錡叱諸將曰府公文人尚懷忠義爾曹竟不若耶遂决戰大敗金兵烏珠僅以身免詔書褒諭規)
(因上營田事宜命下其法於諸鎮并刻德安守城錄頒示天下紹興以来順昌之捷為戰功第一)
綦崇禮(字叔厚高密人重和間淄川縣主簿高宗以為得之晩尋知漳州巨寇起隣境人心動搖)
(崇禮牧民禦衆内外安堵除翰林學士前後建白計數千言皆有助治化秦檜罷政屬崇禮草詔顯白其)
(惡懀深銜之)
王友直(字聖益博州博平人少諳兵法紹興三十一年結豪傑以圖恢復中原詔其衆曰權以濟)
(事權歸於正何害於理徧諭州縣勤王得衆數萬制為十三軍進攻大名一鼓而克撫定衆庶諭以紹興)
(年號與王任馮榖張昇牛汝霖列奏於朝領衆南歸道拜勅書除友直天雄軍節度使餘俱賜爵見高宗)
(於金陵賜金帶章服詔援海州張旂大書忠義將河北王九郎隆興二年命鎮昭關孤軍堅守益整暇自)
(持初友直戰淮北母子相夫至是訪得之妻女亦還錫予加厚累官至奉國軍節度使賜第賜田卒贈檢)
(校少保)
辛次膺(字起季莱州人政和二年進士知蒲城縣邑初被剽掠次膺安輯吏民區畫守禦人咸利)
(之既而破賊有功遷吏部郎以累疏言時事罷去檜以其負重名欲收用之次&KR0574;不答奉祠十六年貧甚)
(無毫髮求人尋起官擢至御史中丞奏劾權要時孝宗厲精政事次膺多所禆益每章疏一出天下韙之)
(上嘗呼其官而不名隆興初拜同知樞密院參知政事)
徐寅(字協恭登州人父立之登紹聖初進士扈駕南遷官至朝散大夫寅以廕補官為福建路)
(簡法司審覆囚牘駁正平反者凡七十九人孝宗時以大理寺正知揚州修築高郵等處堤岸護民田二)
(千七百餘頃後知臺州革青苗偽鈔核軍士處籍置田五百畝贍寧海邑庠奏蠲民逋十萬餘兩終廣東)
(提點刑獄)
王柟(字汝良革縣人祖倫沒於金孝宗訪其孫官之授海門尉海有劇賊柟捕其首從十七人)
(送獄上思與金講和息民凡七遣使無成議方信孺往且以忤韓侂胄得罪既而加柟右司郎中持書以)
(行歸白其母母曰爾祖忠於國故恩及爾爾其勉之無以我老為念柟至金和議遂定還奏信孺再三將)
(命之功乞錄其勞而蠲其過朝論以此多之累官至太府卿)
辛棄疾(字幼安歴城人紹興末耿京聚兵山東節制忠義軍馬留掌書記令奉表南歸張安國害)
(京棄疾徑趨安國營縛獻行在時年二十三除通判建康府孝宗召對延和銳意恢復作九議十論上之)
(出知滁州練兵屯田寬征賦招流散以薦膺内擢歴湖南轉運使兼安撫使荆湖劇盜悉討平之請建飛)
(虎軍如期落成雄鎮一方為江右諸軍之冠累職至龍圖閣待制樞密都承旨卒謚忠敏)
金
郭長倩(字曼卿文登人皇統中經義乙科官秘書少監兼禮部郎中修起居注與王無競劉嵓老)
(軰相友善撰石決明傳為時所稱有崑崙集行於世)
賀揚庭(字公叟濟隂人天德問經義進士累官監察御史遷右司員外郎世宗嘉其剛果廉能授)
(戸部郎中陞刑部侍郎為山東東路轉運使章宗即位驛召赴闕授山東東西路提刑使揚庭性疾惡纖)
(介不少容尋改除洺州防禦使歲饑勸諭蓄積之家出所餘平糶饑者獲濟人為立石後改陕西西路轉)
(運使以疾告歸)
董積躬(字師道青城人天德中舉進士歴縣尹知海州羣盗出沒積躬峻城郭嚴斥堠盗不入境)
(尋規畫京兆府三白渠事以便民為己任凡所灌漑均得其利累官山東東路轉運都司判官兼提舉學)
(校事)
劉珫(字伯玉益都人初以功臣子補閣門祗候海陵時坐與宗室往来斥居鄉里世宗即位改)
(御院通進遷太子少詹事未幾為陜西統軍都監以疾求補外除定海軍節度使以其弟瑋為同知宣徽)
(院事珫朝辭上曰卿舊臣今補外寧不惻然東莱瀕海風物亦佳卿到必得調養朕用卿弟在近密如見)
(卿也仍賜廐馬金帶綵絹卒官年五十七)
劉璣(字仲璋益都人天德進士大定時累官同知漕運司事嘗奏言漕戸雇直大高虚縻官物)
(宜約量裁損世宗是其言授戸部員外郎條奏河堤種柳及言官錢利害數事世宗謂宰臣曰前後戸部)
(官往往偷延歲月如璣者不可多得卿等議其可者行之其向言漕運省費盡心公家宜厚賞以勸来者)
(乃賜錢三千貫擢濰州刺史尋遷同知北京留守事以放免奴婢訴良者不當上意左降明昌中轉國子)
(祭酒擢太常卿)
張暐(字明仲日照人正隆進士歴官太常丞充宋國報諭使宋人請赴宴暐曰大行在殯不便)
(舞蹈未可受賜宋人服其知禮使還遷諫議大夫兼禮部侍郎明昌中有言提刑可罷者暐疏言提刑之)
(任必不可罷因歴舉漢刺史六條以奏章宗深然之承安元年上以用度不給北方未寧欲緩南郊祀典)
(暐以大禮宜急舉行後以安武軍節度使致仕)
党懷英(字世傑其先馮翊人父純睦仕為泰安軍錄事參軍因家焉懷英舉大定中進士由判官)
(累遷至國子祭酒博學善屬文尤工篆籕當時推為第一卒謚文獻有文集行於世)
張萬公(字良輔東阿人正隆初進士歴遷長山令忽土寇萬人至城下萬公登陴以鄉里情諭動)
(之衆感悟而去邑人賴之累遷侍御史尚書右司員尋外郎圖克坦克寧為丞相嘗謂曰後代我者必汝也)
(授郎中敷奏明敏世宗嘉其純直遷刑部侍郎章宗即位遷為南京路提刑使以治最遷御史中丞屢以)
(母老乞就養因授知東平府人改河中府時軍興調發叢劇萬公悉為寬假後丁母憂起復拜平章政事)
(超遷資善大夫封壽國公)
趙渢(字文孺東平人大定二十二年進士仕至吏部郎中工書備諸家體党懷英小篆鮮有及)
(者時人以渢配之有黃山集行於世)
黃久約(字彌大東平須城人久約生而有異兆由進士調鄆城主簿遷曹州判官曹多盜久繫獄)
(不決及遷磁州刺史以繫盜候審錄每多瘦死乃盡請讞之而後行後再入翰林為直學士授左諫議大)
(夫為賀宋副使及終禮而還道經宿泗見貢枇杷子者沿途調民夫遞送特奏罷之章宗即位久約以國)
(富民貧本輕末重任人太雜吏權太重官鹽價高坊場害民及選左右擇守令八事為獻甚嘉納之乞致)
(仕不許授横海軍節度使)
孫鐸(字振之滕州人登大定進士調海州軍事判官補尚書省令史章宗為丞相時語人曰治)
(官事如孫鐸必無錯失及即位即除同知登聞檢院事鐸言上訴者乞斷自宸衷不宜復送尚書省詔從)
(之又特奏定律名例一篇累遷為中都路都轉運使泰和七年拜參知政事奏罷諸處鈔局惟省庫仍舊)
(少鈔無限路分均得通行上下便之後以論李新喜降調宣宗即位奉召謁於宜村除太子太師有疾致)
(仕)
賈鉉(字鼎臣博州博平人大定中進士歴尚書省令史章宗為右丞相深重之累遷右司諫上)
(疏論邊戍利害上嘉納之遷左諫議大夫兼工部侍郎與党懷英同刊修遼史嘗上疏論決杖不如法願)
(下州郡申明舊章檢量封記内廷勅斷亦應依已定程式又論山東採茶執誣小民嚇取貨賂宜令按察)
(司約束嚴禁制皆報可尋拜禮部尚書泰和二年興陵崇妃薨上欲成服苑中行登門送喪之禮鉉諫止)
(之改刑部尚書拜參知政事以漏言出為安武軍節度使改知濟南府致仕)
王靈侑(單縣人親歿廬於墓側朝夕負土慈鳥巢於塋木詔旌其門)
孔端甫(孔子四十八世孫明昌初學士党懷英薦其年德俱高讀書樂道該通古今召至京師特)
(賜進士及第)
劉瑜(棣州人家貧母死質其子以葬章宗明昌三年詔賜絹粟旌其門閭仍復其身)
閻詠(字子秀高唐人承安時擢詞賦魁選慕張忠定之為人氣節豪邁嘗以第一流自負仕終)
(河南治中所著有復軒集)
劉迎(東萊人太子司經所著文集號山林長話章宗詔國學刊行)
張行簡(字敬甫日照人安武軍節度使暐子穎悟力學登大定進士除應奉翰林章宗初轉修撰)
(為圖克坦克寧党懷英所深器泰和五年羣臣請上尊號上不許詔行簡作批答令倣范祖禹唐鑑論尊號)
(答之行簡乞不拘對偶徵引祖禹意行文當時傳為深雅甚得代言之體後累遷禮部尚書太保翰林承)
(旨卒贈榮禄大夫謚曰文正)
耿端義(字忠嗣博平人大定中進士歴官至汾陽軍節度副使時宣宗判汾陽軍及即位召見諮)
(訪時務遷翰林侍講學士兼戸部侍郎未幾拜參知政事貞祐二年中都被圍將帥皆不肯出戰端義奏)
(曰今日之患衛王啟之士卒縱不可使城中軍官自都統至穆昆不啻萬餘遣此一出尚或可以得志後)
(圍解遂同僕散端表請遷都上意决端義尋卒宣宗為之輟朝賻贈甚厚遣使祭葬)
侯摰(字莘卿東阿人明昌進士貞祐初為中都麴使燕都被圍摰請出募軍以功擢右補闕太)
(常卿行尚書六部事摰乃上章言九事一省部紀綱不宜淆紊二設立四帥府宜講求將將之道三用兵)
(尚變不宜為敵所料四雄保安肅諸郡宜亟選勇幹者分典五漳水宜沿流設備使民安服田畝六近都)
(官吏宜優等以别異之七將帥無功濫注官並宜削奪八河北民亟宜招撫九掌兵不宜用世襲之官上)
(多施行之尋拜參知政事設行尚書省於河北摰自請防秋乃開沁水以便饋運止官糴縱民轉輸以救)
(河北饑饉又移邳州行省奏免河禁俾避敵農民復歸本土請募選邳海貧民為兵冬戍春耕公私兩利)
(制皆報可後以大司農致仕)
李上達(字達道曹州濟隂人初仕為東平府司戸參軍後遷吏部員外郎攝戸部事時行什一稅)
(法上達論其弊改為五等之制累官山東西路轉運使蒞任再期比舊額增三千餘萬貫戸部以其法頒)
(之鄰路)
李英(字子賢其先遼陽人徙家益都明昌間舉進士累官監察御史宣宗時以督運救中都與)
(元兵遇戰死贈通議大夫謚剛貞妻張氏以不屈死節謚莊㓗夫人詳列女)
范成進(其先莒人後家於濰倜儻有大志負氣任俠膂力過人貞祐之亂成進檢籍邑中丁壯五)
(千人以扞蔽鄉里哀宗奔汴成進率衆往從之以功賜爵膠西郡王)
任天寵(字清叔定陶人明昌進士由主簿授威我令縣故堡塞無文廟天寵為之建置有兄弟訟)
(田者委曲諭以理義遂各感泣而去後累遷國子祭酒轉吏部侍郎為中都路都轉運使時京師戒嚴糧)
(運艱阻天寵悉力營辦曲盡勞瘁又出家資以濟饑者全活甚衆以才可安集遷戶部尚書南遷後歿於)
(兵謚純肅)
高霖(字子約東平人大定二十五年進士調符離主簿察廉遷泗水令再調安國軍節度判官)
(以父憂還鄉里教授生徒恒數百人服除補絳陽軍節度判官以薦召為國史院編修建言黃河所以為)
(民害者皆以河流有曲折適逢隘狹故致湍決按水經當疏其扼塞行所無事今若開雞爪河以殺其勢)
(可免數掃之勞凡捲掃工物皆取於民大為時病乞並河堤廣樹榆柳數年之後堤岸既固掃料亦便民)
(力漸省朝廷從之遷翰林應奉改監察御史僉陜西路按察司體訪官時南征調發繁急稍遲滯有司皆)
(坐失誤軍期罪霖言其冤悉出之尋授都水監大安初為耀州刺史尋改韓王傅兼翰林直學士至寧元)
(年迎宣宗於新城遷兵部尚書知大興府權參知政事改中都留守及中都失守霖謂子義傑曰汝可求)
(生吾死於此霖死之義傑伏羣屍中得免哀宗時贈翰林學士承旨謚文簡錄其子)
張順(淄州士伍淄州被圍行省侯摰遣王庭玉將兵救之庭玉募順等三十人往覘乘夜至城)
(下為敵所得迫使諭降順佯許之乃呼曰王節度兵且至堅守毋降敵兵刃交下順曰得為忠孝鬼足矣)
楊敏中(淄川人為屯留尉致仕貞祐初元兵取淄川敏中與判官齊鷹揚及郡人張乞驢等募兵)
(備禦城䧟率衆巷戰鷹揚敏中乞驢俱被執不屈死之)
馬驤(禹城人登進士歴官有聲貞祐三年為濟隂令元兵克曹州驤被執遂死之贈泰定軍節)
(度副使)
張信行(字信甫日照人安武軍節度使暐子大安進士官銅山令以廉擢監察御史歴河東按察)
(使召見於太和殿因言徐邳地下宜麥稅糧折麥為便上從其言貞祐四年議太廟拜禮當上意賜寳券)
(重幣命與尚書高汝礪同修章宗實錄以參知政事出為彰化軍節度使致仕)
李演(字巨州濟寧人泰和六年進士第一除應奉翰林文字貞祐初任城被兵演墨縗集州人)
(拒戰衆潰元將執演見其冠服非常且素知其名曰汝非李應奉乎許之以官則曰我書生也本朝何負)
(於我而利人之官祿哉元將怒折其脛曳出殺之)
周馳(濟南人在太學以策論魁天下貞祐末濟南破攜二孫赴井死)
王去非(字廣道平隂人嘗應舉不第即屏棄儒業督妻孥耕織以自給家漸饒友人貧不能嫁其)
(女去非備資以助其奩隣人有喪忌東出西北皆民居南則去非宅也去非毁其垣而出之喪者謝其意)
(去非曰吾欲改此宅爾非為子也年八十四歲卒)
富察𤦺(本名阿琳字仁卿棣州陽信人試補刑部掾兄世襲穆昆兄死琦應襲正大六年秦藍総)
(帥府辟琦為安平都尉紐赫哈達部下知事小關破琦日侍哈達左右合典令避夫石琦曰業已從公尚)
(安所避耶哀宗遷汴設講議官選用皆朝臣之望琦以善議論與焉崔立變後令改易巾髻琦謂左司都)
(事元好問曰今日之事在京人俱可獨琦不可琦一刑部譯吏襲先兄世爵受國厚恩安忍作此今以一)
(死什公歸至家將告其母其母方晝寢琦伏不敢動忽大驚而寤琦問之母曰適夢三人潛伏梁間呼爾)
(名甚亟故驚不謂爾適在也琦跪泣曰梁上人皆鬼也兒不忍從新朝服色意在懸梁故阿母夢先見爾)
(母曰兒所處極是㳦家人勿得擾其念遂自縊死母完顔氏興定時嘗旌其節孝)
毛佺(恩川人宣宗南渡率衆歸國署為義軍招撫哀宗遷蔡以佺為都尉圍城之戰佺力居多)
(城破自縊其子先佺戰歿)
胡勵(濟州鉅野人登進士第應奉翰林學士至禮部侍郎金哀宗奔蔡城䧟勵及其弟指揮使)
(勉皆死之)
胡德安(鉅野人狀元胡勵之子勵仕至禮部侍郎哀帝奔蔡城䧟死之德安奉母渡河至東平痛)
(父死難朝夕悲哀事母至孝鄉黨稱之)
王震(寧海文登人母患瘋疾震潛刲股肉雜飲食中母疾遂愈母歿哀毁過禮目生翳服除目)
(不療而愈特詔賜同進士出身)
宋九嘉(字飛卿夏津人少遊太學長從李純甫讀書得其經義之學登至寧進士歴藍田高陵扶)
(風三水四縣令咸以能稱入為翰林應奉後以疾歸歿於癸巳之難)
商衡(曹州人以特恩進士第一人由主簿為威戎令民饑能賑敵至能禦民為立生祠累遷監)
(察御史哀宗時掖庭貪墨穢跡彰露衡皆舉劾無所避後為秦藍府經歴鐵嶺之敗為元兵所刦欲降之)
(不屈自剄)
元
張榮(字世輝歴城人狀貌竒偉金末嘗從軍為流矢貫眥拔之不出令人以足抵其額而拔之)
(主將不相恤乃棄伍歸農後四方盜起榮乃聚鄕兵據濟南郡扼守黌堂嶺兵至則清野入山丙戌按其)
(兵與地歸降太祖授山東行尚書省兼兵馬都元帥知濟南府事癸巳入汴梁破睢陽及徐沛凡金之遺)
(民降將皆不殺而厚撫之河南民北徙皆至濟南榮下令民間分屋與地居之俾得樹畜且課其殿最中)
(書考績為天下第一年六十一乞致仕後十九年世祖即位封濟南公卒年八十二子七人皆登顯職)
王玉汝(字君璋鄆人少習吏事耶律楚材過東平拔授東平路奏差官時朝廷將以東平地分封)
(諸勲貴玉汝愬於帝得不分尋授左右司郎中遂総行臺政憲宗時累官泰定軍節度使兼兖州觀察使)
(有星隕庭中卒)
朱汝諧(濮州人父嘗命與兄汝弼折箸父卒兄盡破其産汝諧泣請同居仲父子昭子玉貧不能)
(自振迎至其家事之甚謹鄉人賢之事聞旌表)
袁裕(字仲寬其先洛陽人避難聊城因家焉中統初由縣丞辟為中書右司掾建言給囚糧醫)
(藥應出焚瘞錢者免藉其孥産後著為令遷開封判官洧川縣達嚕噶齊貪暴盛夏捕蝗禁民不得飲水)
(民忿甚繫之而斃有司論以大逆極刑者七人裕曰犯衆怒而死自亦有咎議誅首惡一人餘各杖遣之)
(尋拜監察御史授西夏等路安撫副使兼廵行勸農副使時徙鄂民萬餘於西夏裕與安撫使請於朝計)
(丁給地立三屯使耕以自給官民便之後拜刑部侍郎出為順德路總管卒於官)
張雄飛(字鵬舉琅邪臨邑人父琮仕金見疑罷其兵柄徙於許州復命守河隂仍留其家人於許)
(元兵屠許雄飛方十歲以同居田姓者詐稱弓匠並攜雄飛徙朔方獲全自此與父竟相失金亡歴澤潞)
(關陜懷孟間求之十餘年不得遂入燕居數載盡通國言及諸部語至元初以廉希憲薦召見慨然陳當)
(世之務世祖大悅授平陽路轉運司悉除蠧弊尋召問方今所急對言早建儲貳又請建御史臺帝皆嘉)
(納遂拜為侍御史會議立尚書省雄飛力持不可左遷京兆同知公主有家奴逃贅民間後并收捕其妻)
(及妻之父母家産雄飛力爭還之未幾入拜兵部尚使書忤阿哈穆特出為灃州安撫終燕南河北道宣慰)
楊桓(字武子兖州人中統中為太史院校書郎奉敕撰儀表錄及歴日序文辭典雅賜楮帛遷)
(秘書監丞拜監察御史有得玉璽於穆呼哩曾孫碩德家者桓辨識其偽曰歴代傳國璽亡之久矣即為)
(文述璽始末奏上之成宗即位疏時務二十一事帝嘉納之後預修大一統志秩潘歸所著有六書統六)
(書泝源書學正韻皆行於世)
嚴實(字武叔長清人金時為長清令歸元為東平路行軍萬戸有功德於民彰德既下破水柵)
(及破濮州帶孫俱欲屠之實力勸乃止其於曹州上黨諸路皆然會大饑實作糜粥全活者甚衆卒贈魯)
(國公有子七人皆貴顯)
石天禄(新泰人從嚴實歸太祖信任獨專屢遷為東平路元帥歴知濟兖單三州管民総管時嚴)
(實為東平萬戸特詔天禄括戸東平軍民賦稅竝依天禄已括册籍嚴實毋得紛更其為帝重如此)
李㫤(字士都東平須城人金興定進士官孟州温縣丞太祖下河南東平行臺嚴實辟授都事)
(世祖伐宋道次濮州聞㫤名召見問治國用兵之道㫤對以治國宜用賢立法正本清源用兵必弔民伐)
(罪不嗜殺人世祖嘉納之明年召至開平訪以國事㫤知無不言言無不盡眷遇日隆時征需繁重中書)
(省課稅甚嚴㫤移書時相於是省府為蠲逋戸之賦嚴實子忠濟嗣襲父職以侈縱罷其弟忠範代之表)
(請㫤為師特授翰林侍講學士行東平路総管軍民同議官㫤剗除宿弊多所裨益進吏禮二部尚書品)
(格條式選舉禮文之事皆悉心釐正復以山東東西道提刑按察使致仕年八十三㫤嘗集春秋諸家之)
(說折衷衡論曰春秋左氏遺意共二十卷又孟子權衡遺說五卷皆行於世)
姜彧(字文卿萊陽人父椿避亂往依濟南張榮因家焉彧幼穎悟好學榮守濟南辟為掾陞左)
(右司知事遷郎中進參議中統三年彧與榮孫宏入朝因言益都李璮必叛宜先未發制之明年春璮果)
(判據城邑彧從榮招集散亡迎諸王哈必齊進兵討之得城中窮蹙狀乃勸主將下令諸將分守城門勿)
(縱兵妄殺由是賊衆開門出降璮就擒彧以功授大都督府參議改知濱州時行營軍士多占民田為牧)
(地縱傷禾稼桑棗彧言於中書遣官分畫疆界并捕治強猾乃課民種桑戚餘新條遍野人名為太守桑)
(後累遷提刑按察司拜行臺御史中丞以老告歸)
吳傑(博興人兄弟四人同居五十餘年詔旌表)
齊秉節(字子度濱州蒲臺人父珪從嚴實攻河南有功授無棣縣尹攝征行千戸至元三年告老)
(舉秉節自代秉節魁偉沉毅涉獵書史稍知兵法從伐宋數著戰功歴廣威將軍棗陽副萬戸卒子英襲)
岳存(字彦誠冠氏人初歸東平授武德將軍帥府都總領保冠氏會鄭倜復據大名距冠僅三)
(十里倜先遣兵来攻不得志乃自將萬人合圍勢甚張存率死士百餘突出勇氣十倍金人退走繼從嚴)
(實戰彰德有功還率騎步兵僅五百猝與金將張開遇開衆萬餘存以軍依大林戒之曰彼衆我寡不可)
(輕動當聽吾鼔聲為節乃命騎士居前步卒㳄之與敵相去僅二十步一鼔作氣無不一當百開衆大潰)
(存不損一卒而還凡攻破河南淮漢存皆從戰有功冶楚丘數年有惠政後告老家居卒子天徵襲職以)
(平奉化江南功陞授福州路總官又平尤溪永新等賊遷建康總管首定救荒之政民立碑紀遺愛焉)
李庭(字嶗山本金富察氏家於濟隂改姓李後徙夀光至元六年以材武選隸軍籍權管軍千)
(戸從伐宋襄陽之捷授金虎符管軍總管進益都新軍萬戶及宋平入臨安收符印珍寳并護宋宮眷入)
(燕世祖大悅賜宴命之坐詔之曰汝在江南多出死力男兒立功當在西北上也别降大虎符加鎮國上)
(將軍漢軍都元帥征色勒敏和爾和追至大磧而還河西悉平賜以益都居第單河庄田鈔萬五千貫拜福)
(建道宣慰使十七年拜驃騎衛上將軍東征日本二十四年從帝親征納延流矢貫胸褁創復戰遂擒納)
(延拜資德大夫尚書左丞官其長子大用世祖崩庭與丞相巴延策立成宗盡心翊贊至大八年卒贈推)
(忠翊衛功臣太保上柱國益國公謚武毅)
隋世昌(萊陽人其先世居棲霞父寳徙居萊金末以管軍穆昆授懷遠大將軍鎮行村海口太宗)
(下山東寳来歸終高密尹世昌其四子也身長八尺煅渾鐵為槍重四十斤能左右擊刺世祖時以馬軍)
(隊官從戰淮南攻破漣水城叙功授萊陽縣諸軍鄂囉至元七年為淄萊萬戸府副都鎮撫從伐宋守萬)
(山堡建一字城以困襄樊宋兵来爭且拒且築一夕而就襄陽破授武略將軍引兵由黃涴入漢江攻新)
(城世昌坎其城而先登中矢傷臂墜地昏絶復蘇十二年從戰丁家洲以功陞管軍千戸佩金符進圍揚)
(州宋人聞隋鐵槍名不敢近揚州平授宣武將軍管軍總管十七年以獲海賊功進階安遠大將軍尋改)
(沂郯上副萬戸世昌前後數百戰金創遍體竟以是得疾卒年六十一追封定海郡侯謚忠勇)
賀祉(益都人至元中襲父職為千戶守膠州宋兵来攻祉固守戰退之攻五河口為舟師先鋒)
(軍還殿後時宋軍以巨索横截淮水號混江龍祉斷之絶其救兵清河遂降淮泗寳應相繼下前後獲戰)
(艦千餘艘及器械上於行樞密院即命領寳應軍民事又特賜金虎符懷遠大將軍後從征交阯軍還建)
(康卒)
張泰亨(堂邑人襲父職為管軍百戸從攻釣魚山及樊城征諾爾阿達有功授銀符侍衛軍総把)
(洊歴管軍総管進明威將軍從征潭州矢中鼻拔矢奮戰大却敵兵賜虎符進階武德從征廣西破靜江)
(府還軍潭州金瘡發遂死)
王公淵(字肯堂東平人金末之亂兄弟四人同議挈家南避公淵曰祖宗墳墓誰與守耶三兄皆)
(奔而公淵獨不往及兵寇至公淵偕妻子伏林莽間竟得無恙至元初公淵修復舊業而三兄竟不知所)
(終其後子構以詞賦中選起家翰林人以為重根本之報)
申屠致遠(字大用其先汴人金末徙居東平之壽張致遠肄業府學與李謙等齊名世祖南征)
(竒爾實哷台薦為經略司知事軍務多所謀畫行師所俘男女致遠多縱遣之宋平累官杭州總管府推官)
(嘉木揚喇勒智欲毁杭府三學以資建佛塔致遠力持不可得不毁故宋駙馬楊鎮從子玠節家富其守)
(藏者行竊懼事覺誣玠節與宋二王通獄已具致遠讞得其情脫之郗顯李兼愬平章蒙古台不法詔勿)
(問且以顯兼付蒙古台鞫訊致遠慮囚浙西將縱之蒙古台脅以威勢不少動親脫顯等械使從軍自贖)
(僧格當國陳天祥劾之僧格誣以不道逮訊致遠按部湖廣累章極論僧格為之氣沮他如豁彭宏之冤)
(辯誣叛之獄其明決多類此官至僉淮西江北道肅政廉訪使)
嚴忠濟(字紫芝長清人魯國公實第二子襲東平路行軍萬戸世祖南伐詔率師所向無前大臣)
(有言其威權太盛召還命其弟忠範代之忠濟治東平日借貸於人代部民納逋賊及謝事債家執文券)
(来徵帝聞之悉命發内藏代償之至元中持授中書左丞行江浙省事以老予告賜鈔並宅召其子瑜入)
(侍)
張立(泰安長清人初從嚴實略江淮有功累遷都指揮使嘗率步卒轉粟和林立命每車載二)
(板以備不虞道出應昌會其酋帥為變立命還車為柵以備之賊衆合矢如雨下於是建板於車矢不能)
(入騎卒以戈撞之強弩繼發賊不得近相持連日乃解去事聞加昭勇大將軍)
韓權(字公衡革縣人父鵬適遠方累歲不歸權不避艱險尋父至雲南得焉行省嘉其孝以茂)
(異聞於朝授本省臨安府教授)
王國昌(高密人世祖時為親軍千戸召問軍旅之事奏對甚悉帝嘉之賜白金錦袍至元中奉命)
(往覘高麗之黑山海道值風濤洶湧從者恐皆勸回舟國昌不許神色自若徑至黑陽山乃還帝延見慰)
(勞時日本獨不内附帝遣使諭以威德令國昌領兵為護送道經高麗其國有叛臣據珍島城國昌與經)
(略使以帝命攻拔之後復遣使入日本再命國昌屯高麗境以為援遂卒於其地)
范德郁(濰人金膠西王成進之孫以才行辟省掾為宣慰都事尋任浙江理問虚衷咨詢雪冤理)
(滯轉兩浙都運使勤勞國計多奏功召入拜刑部尚書)
王德新(革人累官淮東廉訪使父母相繼歿廬墓七年足不踰戸)
張昉(字顯卿汶上人登進士官至治書侍御史昉性縝密遇事敢言嚴實行臺東平辟為掾鄉)
(人冇謀不軌者詿誤甚衆昉白出數百人至元初入為中書省左右司郎中嚴甄别公黜陟人無怨言遷)
(制國用使司郎中竭誠贊晝出納惟謹國用饒足官終兵部尚書卒謚莊憲)
王倚(字輔臣萊州人孝友樂易讀書務躬行不徙事章句世祖選入侍東宮年弱冠儀觀獨偉)
(太保劉秉忠甚重之倚入侍服勤守恪凡詔太子裁決之事有關時政民瘼者倚知無不言尋拜工部尚)
(書乂特詔為東宮家承後辭歸復以皇孫出鎮選練達舊臣屬之倚帝目送之曰脩潔人也既行營幕所)
(在軍政肅然未幾詔還拜禮部尚書以疾辭旋卒追封太原郡侯謚忠肅)
張特立(字文舉曹州人金泰和中進士正大初為&KR0982;陽令時帥赫舍哩雅古岱移鎮陜右道經洛)
(陽以軍法責令冶糗民素賢特立爭輸於庭帥大竒之尋拜監察御史忤旨歸以易教鄕里世祖賜號中)
(庸先生名其讀書堂曰麗澤所著有集說歴年事紀)
王鶚(字伯一曹州人金正大初進士世祖在藩邸聘鶚講孝經書易及即位授翰林學士知制)
(誥典章制度皆所裁定奏修太祖實錄及遼金二史立十道提舉學校官會議立丞相阿哈穆特欲遂取)
(相位鶚執不可遂止所著有論語集議汝南遺事及應物集)
綦公直(樂安人為益都路勸農官世祖知其勇使領兵南伐取南安隆興等郡加昭勇大將軍從)
(伯顔戰洪水山與其子瑗深入力戰死之)
綦泰(樂安人公直長子世祖時命公直遠征沙漠憫其親老缺於奉養乃命泰為本縣尹泰能)
(恪供厥職事奉其祖無忝後任滿得代出其所積宦貲代里民完逋賦二千餘金又移建廟學於爽塏處)
(邑人合祀於信公祠)
樊執敬(字時中鄆城人由國子生授經郎見帝師不拜曰吾誦法孔子何拜異教為累遷浙江行)
(省參知政事海寇猝犯餘杭執敬率衆出戰衆潰呼執敬降執敬怒叱之奮刀研賊中槍墮馬死僕田也)
(先馳捄亦中槍死)
焦養直(字無咎堂邑人夙以才器稱為典瑞少監入侍世祖幃幄陳說古先帝王政治世祖聽之)
(忘倦傅大子啟沃誠至帝大悅累遷集賢大學士與謀大政卒贈河南行省左丞謚文靖)
樊楫(冠縣人初為軍吏至元十三年從參政阿爾哈雅下鄂鄧江陵有功授員外郎累官中書)
(參知政事攻交趾歿於行陣詔贈上黨郡公謚忠定)
張貴(字國寶新城人邑本青州高宛地至元十九年始分建城社貴祖塋在城之巽隅堪與家)
(言地聚閭邑之秀可建學宮必有造於多士貴慨然遷塋於堤之東而以地施建學宮後果人文蔚起鬱)
(為濟東名邑)
焦榮(青城人淹貫經史尹武康邑大治再尹如臯時因萬戸府驕恣榮納敕陳論乃少斂不為)
(民害復守大和歴知松江府平役法修水田復義倉善政不可殫述趙孟頫為撰神道碑頗詳之)
哈喇布哈(裕嚕特穆爾子也幼侍母居益都嘗歎曰幼而不學不將墮吾宗乎父時建牙保寧)
(因往白父父竒之俾習輝和爾書及經史其叔薩竒蘇尤器重之言於世祖召給宿衛大軍南伐餽運繁興)
(選為行都漕運使飛輓不匱江南平上疏言親大臣興學校奬名節厚民生諸大務又言江南新附宜招)
(集舊族力穡通商弛征薄入以撫馴之帝多嘉納盜魁歐南喜僭稱王偽署丞相招討衆號十萬布哈因)
(關上山川形勢及攻取策三十餘條遂與古爾班哈雅等分兵搤之未幾右丞索多督兵征占城交阯屬)
(護餉道遇劇賊歐鍾等横絶石灣布哈身先士卒且戰且行矢竭馬創徒步格殺數十人卒以衆寡不敵)
(為所執賊欲奉之為主不屈遂遇害是夕其妻與知事張德劉閏皆夢之自此軍中往往見其乘騅督戰)
(云後贈戸部尚書謚忠愍)
張炤(字彦明濟南人幼敏悟力學始補吏濟南上計有積年勾考未輸銀一十萬伍千兩炤條)
(陳利害獲免累官揚州鎮江諸路総管時行省在揚州炤撫綏勞来上下賴之後謝病歸購書八萬卷以)
(萬卷送濟南府學復起為東昌總管卒追封清河郡侯謚敬惠)
耶律有尚(東平人受學於許衡至元間代衡為祭洒遷集賢學士葬父還鄉朝廷以安車徵之)
(為昭文館大學士五居國學諸生皆知趨正學崇正道海内宗之卒謚文正)
瓜爾佳之竒(字士常其先出女直加古部後為瓜爾佳初徙家滕州之竒少從舅氏居東平由行)
(省都事累官吏部郎中立陟降澄汰之法遂著為令歲早榖貴有司議平價之竒言莫若輟土木之役以)
(召和氣致豐稔榖價自可平也至元末與李謙同侍東宮均見禮重後除翰林直學士轉吏部尚書卒)
商挺(字孟卿曹州濟隂人父衡僉陜西行省員外郎以戰死挺年二十四嚴實聘為諸子師實)
(卒子忠濟辟為經歴贊忠濟興學養士世祖聞其名召對稱旨前後建大議凡十有七上以此重之累遷)
(官至參知政事帝留意經學挺與姚樞等纂五經要語凡二十八類以進復為樞密副使卒謚文定)
商琥(字臺符濟隂人參知政事挺子至元間以姚樞許衡薦拜堂御史時蟠龍寺僧謀叛被擒)
(其黨縱火来刧民大擾琥亟誅其魁吏議非之中丞張雄飛是之後都昌妖賊僭號倡亂琥按問脅從者)
(悉以詿誤縱遣其黨與悉招徕之三日而平遷中臺監察御史屬地震因條陳漢文時政進國子司業卒)
(有彛齋文集)
李之紹(字伯宗東平平隂人家貧力學至元三十一年纂修世祖實錄徵授翰林國史院編修學)
(士姚燧欲試之凡翰林應酧之文積十餘事併付之之紹援筆立成燧驚喜曰可謂名下無虚累遷至翰)
(林侍講學士自號果翁有文集藏於家)
劉斌(歴城人從張榮起兵為管軍千戸屯襄陽軍乏食知青陵多積穀乃率百騎夜發遇敵兵)
(斌舍馬揮槊敗之得糧數千斛將卒惟語子曰居官當廉正自守毋黷貨利喪身敗家贈彭城郡公謚武)
(莊)
劉思敬(歴城人斌子賜名哈巴爾圖襲父職為征行千戸世祖南征從攻臺山寨先登中流矢傷)
(甚帝賜酒親勞之從討李璮及捕盜濟南俱有功賜金累授西川副統軍佩金虎符宋守臣昝萬夀乘虚)
(攻成都思敬邀擊敗之奪歸所俘二千人轉同簽樞密院攻取嘉定降瀘叙諸部及籌勝等寨十九族西)
(南五十六部落後瀘州復叛思敬妻子沒焉乃率兵擒討復之攻重慶擒守臣張珏其將趙牛子降遂平)
(全蜀拜四川行省參知政事尋授正奉大夫江西行省參知政事治盜有聲卒贈柱國封濱國公謚忠肅)
馬紹(字子卿濟州金鄉人世祖時丞相安童奏言宜得儒士講論經史平章政事張啟元以紹)
(應詔歴僉山東東西道按察司事益都寧海饑紹發粟賑之累官參知政事提舉杜璠言至元鈔公私未)
(使平章僧格欲重罪之紹曰國家導人使言今重罪之不與詔書違戾耶璠得免及僧格敗疏其所嘗行)
(賂者索籍閱獨無紹名帝以為忠潔遷中書左丞行江浙省事)
司居敬(字仲可恩州人世祖時為鄒尹鄒租歲輸膠州民病於遠涉居敬請改輸滕縣以使民中)
(書省是其議又嘗改創學宮市學田五百畝以贍貧士新孟子祠建中庸書院善政甚多去後十餘年民)
(刻石頌之)
陳子恒(恩州人世祖時為招遠縣尹廉明寬厚不施鞭扑凡来訟者皆以大義曉之咸感愧而去)
(後民間相戒以訟為恥嘗遇隣境飛蝗害稼州檄調夫役捕蝗子恒曰蝗為害皆長令招之也捕蝗不如)
(逐令乃自投劾引去民惶惑禱祀一夕蝗盡投海死)
杜閻(鄆城人世祖時為汶上尹均平徭賦人咸稱便訟者必先曉以禮義使自知其曲直而後)
(治之又嘗修築魯溝之甬道行者莫不頌其德)
吳昇(榺縣人累官邵武興化推官母卒廬於墓側不飲酒食肉者三年)
劉琮(歴城人父久病貲竭鬻女并及其妻又不繼乃焚香祝天請以身代書牒坎地埋之得錢)
(一窖錢出而水湧父飲之即愈因名孝感泉後父歿琮遂捨宅為寺披剃為僧因名其寺曰孝感寺)
郝青(新城人有膽力精武藝奮然以名不見稱為恥周游濱凔受知於滄州李相得副統之職)
(從攻徐州城號萬人敵青被甲先發殺敵甚衆胷中石手中槍弗顧也城䧟青功居最黃州克敵及攻䧟)
(滁州俱有功累加河間濱棣兩路千戸廵哨唐州遇敵躍馬與戰自朝至晡生擒數人敵敗走青力亦盡)
(氣幾絶久之乃蘇賞駿馬一匹以旌其功後授軍馬鎮撫加鄂囉千戸)
閻復(字子靖高唐人其先河州人祖衍仕金歿王事父避兵高唐遂家焉復弱冠游學東平為)
(康澹軒高弟至元間以王磐薦為翰林應奉扈駕上京賦應制詩寓規諷世祖悅曰有才如此何可不用)
(旋陞翰林修撰洊歴學士屢奉面諭詔旨具草以進帝每稱善成宗即位召除集賢學士上言建立聖廟)
(及典禮雅樂後冇詔腸田並孔林灑掃人戸皆從其請也繼因星變上疏言定律令頒封贈重郡守減公)
(田租諸要務時多採用之武宗立首陳惜名器明賞罰擇人朴三事尤剴切後以平章致仕卒謚文康)
劉敏中(字端甫章丘人至元中由中書掾洊歴監察御史劾權臣僧格奸邪不報遂辭職復起為)
(御史臺都事敭歴中外大德間為遼東山北宣撫使守令中恃貴倖暴横者一繩以法錦州雨水為災輙)
(發廩賑之尋召為集賢學士商議中書省事上書陳十事曰整綱省政進良剔姦顯公道杜私門嚴武備)
(廣恩膏及䘏典鈔法皆時務切要武宗即位庶政多所更定奬賜有加敏中平生義不苟進進必有所匡)
(救每以時事為憂常中夜歎息至淚濕枕蓆後官翰林學士承旨以疾辭歸卒贈光禄大夫柱國封齊國)
(公謚文簡)
劉士義(字伯儀濟南人成宗時為禹城縣尹以五事自勖均賦役招流移勸樹藝疎獄訟勵士習)
(一一力求盡善始終不渝時有嘉禾一莖九穗之應)
陳忠(夀光人字子海兄弟四人同居以孝友稱大德八年旌表)
高禧(臨邑人成宗時歴齊東霑化商河三縣尹皆有異政商河妖虎為患禧能禱而除之)
安仁甫(鄒平人家黃山下樂耕讀訓子孫以農圃醫卜不許習詞調聲歌之業嘗扁二亭以供吟)
(眺一曰山朝一曰野市年七十餘而卒)
潘昂霄(濟南人號蒼崖官至翰林侍讀學士所著有蒼崖類稿金石例)
李綗(濟南人為人誠實而幹練以行省掾起家知濟寧州化民以禮凡朔望必行旌善之典以)
(鼔勵民而嚴於捕盗謂稂莠不除則無以衛嘉穀故奸匪皆聞風歛跡嘗遇歲旱步禱怱見飛蝗蔽天而)
(来綗虔誠默祝天怱反風而雨蝗亦不集歲獲大稔行省薦其能官至總管)
張子墊(蒙隂人長於文學以引掖後進為已任隱居報授孜孜不倦鄉人從之者甚衆皆因才而)
(成就之以薦舉召入太學講經授翰林檢討不就)
張養浩(字希孟濟南人幼有行義好讀書以按察使焦遂薦為東平學正游京師獻書於平章博)
(果密深器重之選授堂邑縣尹首毁滛祠三十餘所開竊賊以自新之路嚴置害民之李虎於法衆皆感)
(而快之去官十年猶為立碑追頌其德洊歴監察御史武宗時疏時政十條言皆切直尚書省不能容遂)
(除翰林待制復搆以罪罷之及尚書省罷召為右司都事遷秘書監延祐初設科養浩以禮部侍郎知貢)
(舉尋拜禮部尚書諫内庭張燈之失帝既怒復喜仍厚賜之後以父老棄官歸養父歿以吏部尚書太子)
(詹事及翰林學士等官召屢辭不拜天歴初關中大旱民饑特拜陜西行臺中丞養浩聞命即散其家所)
(有與鄉里貧乏登車就道沿途賑饑瘞死至華山泣禱嶽祠天忽隂翳兩二日及到官復禱於社壇大雨)
(三尺禾黍自生秦民感悅蒞官四月未嘗家居止宿公署夜則禱於天畫則出賑饑民每一念至即撫膺)
(痛哭遂得疾不起關中民哀之如失父母後贈平章柱國封濱國公謚文忠所著有三事忠告歸田類稿)
(行於世)
宮欽(東萊人武宗時為東阿尹歲大饑出三年俸幣易粟以賑民復勸富室出所餘以助之得)
(二萬餘斛民賴以全活者甚衆明年復大祲民不勸而自輸曰無令我公為民蒿目也)
張起巖(字夢臣章邱人起巖生有異兆武宗時以察舉為福山教諭值尹缺移攝縣事聽斷明允)
(民曰若得張教諭為真縣尹吾属何厚幸焉後登延祐進士首選除同知登州事關屬稱慶以績最特旨)
(改集賢修撰累進為監察御史抗章論事無所顧忌歴陞燕王府司馬拜禮部尚書文宗親郊起巖充大)
(禮使趨導有節陪位百官望之凛然帝甚嘉之轉參議中書省寧宗時有妄男子告變俄起大獄及按問)
(皆虚法司謂唐律告叛不反坐起巖力持不可亟趣有司具嶽大事尋定洊歴翰林知制誥修國史實錄)
(後轉燕南廉訪使搏擊豪強民甚賴之滹沱河水為害起巖為文責河神加意修隄防瀹湮鬱水患遂息)
(尋拜翰林學士承旨詔充総裁官修遼金宋三史史成遂乞歸卒謚文穆)
楊弘道(字淑能淄川人以詩鳴屢辟不就延祐三年卒贈謚曰文節先生)
宋益齋(青城人隱居授徒行誼高潔為鄉黨所欽年九十餘卒王朴題其墓曰大元巨儒宋益齋)
(先生之墓)
曹元用(字子徵世居阿城徙汶上資禀俊爽幼嗜書始以鎮江儒學正考滿游京師時閻復於四)
(方士少所許可及見元用大竒之薦為翰林國史院編修官御史臺尋辟為掾史元用初不習吏事而見)
(事明決吏反師之轉中書省司掾與清河元明善濟南張養浩同時號為三俊延祐初授太常禮儀院經)
(歴英宗銳意禮樂凡祀典儀注鹵簿之制多所裁定百尋遷翰林直學士特克實之變令其黨遽至京師收)
(司印趣召西院學士元用獨不行曰此非常之變吾寧死不曲從也後拜翰林侍講學士兼經筵官預修)
(實錄纂通制凡朝廷大制誥率元用所草文宗將大用之會卒帝深為嗟悼進封東平郡公謚文獻所著)
(有超然集四十卷)
李謙(字受益鄆州東阿人世祖召為應奉翰林文字一時制誥多出其手至元中遷太子左諭)
(德侍裕宗於東宮陳十事裕宗崩又傳成宗於潛邸成宗即位驛召至上都授以翰林承旨以年老乞致)
(仕仁宗時復上疏陳九事帝皆嘉納尋遷集賢大學士致仕年七十九卒於家謙文章醇厚有古風學者)
(宗之號野齋先生子偘官至大名路総管)
韓鏞(字伯高濟南人延祐中進士累官翰林侍講學士拜侍御史以剛介為時所忌罷歸朝廷)
(慎選守令魏中立言於帝曰當今必得賢守令無加鏞者乃起為饒州路總管饒俗尚鬼乃撤滛祠崇儒)
(學郡人化之遷廿肅行省參知政事)
王搆(字肯堂東平人少穎悟弱冠以詞賦中選累仕至翰林學士承旨在中書省時南士有請)
(搜括田賦者執政欲從之搆與平章何榮祖共力言其不可得不行搆歴事三朝練習臺閣典故凡謚冊)
(之文皆所撰定時同郡王旭亦以文章名世與搆及王磐號為三王)
于克明(鄒平人性忼慨闇略有大節善持不平之鳴閭黨咸服其耿直英宗時以薦授觀城尹縣)
(民有田九十畝為館陶豪戸所隱占訟三十年不决克明親履其境逐一釐正遂得清還曹州假部符派)
(濮納絲絹民驚皇莫知所出克明赴部辨正濮屬邀免民感念立石頌其惠其居官強項而主持公道類)
(如此)
于欽(字思容㿽都人博學多聞累官兵部侍郎所著有齊乘六卷行於世)
李之英(字允達鄒縣人沉敏寡言從曹元用受易從吳澄受尚書春秋從陳繹魯受詩禮河圃而)
(就正於虞集當其覃思涉旬衣不解帶泰定三年為遼左儒學正士庶宗事之有門生病而其家皆遠去)
(者之英就視療治尋愈俗畏雷或宅遭震則棄弗居之英即移處嘯咏積習頓除)
王閏(東平須城人父嘗卧疾燃燈室中火延籬壁閏突入火中解衣蒙父抱持而出肌體灼爛)
(父無少傷事聞詔復其役)
李泂(字溉之滕州人生有異質始就學即穎悟彊記姚燧一見其文深歎之力薦於朝授翰林)
(國史院編修官累遷至奎章閣承制學士泂為文宗所知遇乃著書曰輔治篇以進帝嘉納之會詔修經)
(世大典時方卧病即強起曰此大制作也吾豈可不預因力疾同修書成即謁告歸僑居濟南有湖山花)
(竹之勝作亭曰天心水面文宗嘗敕虞集製文以記之尤善書為世所珍愛有文集四十卷)
王華(字文蔚蓬萊人授承務郎治濟南路有怡軒文集)
張臨(鄒平人苦志力學淹貫經史嘗讀書長白山中鄉人稱為長白先生徵拜國子祭酒典試)
(山東得張起巖鄒維學皆一時名士狀元張夢臣中丞張撲大參張誠皆其門人今長白山五龍池上有)
(三賢祠盖祀伏生范仲淹張臨也仲淹詳宦績)
季得忠(棣州人仁宗時嘗詣闕陳軍民利弊十事帝可其奏欲官之辭曰臣願行其言不願榮其)
(身也特賜名得忠以旌其志)
顔世用(陽穀人以孝聞屢徵不起曰揚名本以顯親也親既歿矣何以名為)
彭敬叔(字叔儀章邱人僉湖北憲致仕歸途中為賊所執使拜不屈賊剖其腹敬叔罵不絶口贈)
(兵部尚書)
傅成(齊東人由儒生任訓導平章弄兵令使者召成為謀主成守職堅辭不從使者取首而去)
郭嘉(字元禮濮陽人登泰定進士由翰林編修拜監察御史尋授廣寧路總管號令齊一賞罰)
(明信時属軍興民苦和糴轉輸嘉為平其法又集義丁數千練之故東方諸郡錢糧甲兵稱嘉為最十八)
(年寇䧟上京嘉誓為國效節卒力戰而死)
王懋德(高唐人由憲府御史拜南行臺監察御史陳言海北衛民之亂以有司多攝官不能愛養)
(所致窮之以兵莫若喻之以理憲司如其言兵不用而叛者皆服遷燕南廉訪副使值大名廣平饑為請)
(鈔栗賑之全活三十餘萬人召拜中書左丞)
鄒伯顔(字從吉高唐人仕為崇安縣尹崇安官糧六千石民戸四百餘家僅合千石大姓則以五)
(千餘家而兼五千石其受役則以戸為均配升合之糧與數十百石之糧無别伯顔區别糧數役以糧科)
(貧困無告之民由是得休息之樂而崇安賦役遂為四方最又修復趙抃所鑿長溝累石以為固灌溉民)
(田賴以常稔後以帥府憲府交薦選調漳州路判官伯顔常曰吾不以官為榮但得舒吾志爾)
梁宜(字彦中茌平人由進士知邳州直達嚕噶齊喇嘛丹之枉祀蝗禱兩有竒應移順州創蒙)
(古字學置惠民藥局天歴之變居庸失守獨率丁壯以嚴守禦憫兵後民殘請蠲鹽馬藁四十萬又請粟)
(五萬斛給活擅州詿誤之囚遷河南總管所至有冶聲後拜禮部尚書)
張公直(長山人通諸子百家隱居南村門植槐柳人稱之曰槐行張氏屢徵不起詔旌其門)
馮翼(濟隂人少以經濟自任好問辨力聖賢之學初為福建宣慰使贊畫有方繼任太倉提舉)
(建廟興學皆力為之時方議征琉球諫者皆弗聽翼力陳其不可竟為中罷由是拜監察御史遷戶部侍)
(郎奉使湖廣治錢穀秋毫弗染後除紹興路総管所部民俗狡險每投牒嘗至數百翼一一受理召詰無)
(情者立窮治之冤音悉為剖晰皆不移時而決人畏服其神漸幾無訟改吉安路総管以威信素著不嚴)
(而治所至民立祠祀之後拜西行臺侍御史)
李稷(字孟豳滕縣人長於春秋泰定中進士為監察御史言御史封事須至御前開拆侍御史)
(給事中起居注須任端人直士又止妄興之役陳選任之規上皆從之遷戸部尚書廷議以租稅不實將)
(履畝起稅稷曰此法一行是驅民為盗也相臣是之累官中書參知政事後改山東廉訪使卒謚文穆)
張德新(字仲勉濱州人順帝初為樂安尹廉明剛斷歿於官民肖像於信公祠併前尹綦泰共祀)
(之曰三尹祠)
張貴(博興人有膽略膂力過人以才俊擢本縣尹元末毛貴竊據山東所至剽掠縣舊無城池)
(貴以大義激民決豪塹立營堡内安家衆外拒逆寇發粟賑饑鄉人賴以全活)
張名德(字德懋淄川人官至般陽路総管毛貴攻城名德死節贈河南行省左丞謚忠襄)
呂震(字伯起東平人至正中累官兵部侍郎出為懿州路総管後曹寇䧟遼省震率郡兵逆戰)
(死之追封東平郡公謚忠憲)
張敏(東阿人伯父漢臣久與父分産而敏出贅富人田氏後父卒伯父大貧敏請同㸑晨昏奉)
(養不異所生十餘年卒敏寢苫枕塊如執親喪事聞旌表)
王英(字邦傑益都人父子皆善雙刀時有刀王之號英襲父職為千戸擒賊屢有功延祐初寧)
(都賊起行省命英率各萬宣討之賊勢甚熾英屢戰皆勝斬獲下可勝數尋授武將軍招捕桂陽賊張)
(思進等二千人皆諭降之洊進宣慰使司萬安軍吳汝期叛聚衆三千人英至皆就擒未幾李志甫起漳)
(州劉虎仔起潮州時英刀王不可雖投老當可)(致仕平章巴咱爾曰是非義激之使使迎英立馳赴)
(平之後以毛貴䧟益都不食而死毛貴具棺衾為歛舉尸不動乃率其子弘焚香拜祀之尸乃舉以禮歸)
(葬焉)
王思誠(字致道嵫陽人以進士累官國子司業拜監察御史上疏言彌災召和之道應天當以實)
(不以文又言壩夫運糧當以打捕鴈戸及阿南達百姓等戸酌量僉補庶使勞佚相資上多采納奉詔鞫)
(松州獄思誠密以他事入州得其實執監州以下二十三人罪之尋僉河南山西廉訪司事後為河間路)
(総管南皮民為柳課苦累十餘年思誠力請除之郡庭生嘉禾僚屬欲上進思誠曰行異政沾美名吾頗)
(不碩為乃止尋拜通議大夫國子祭酒&KR1282;作卒於旅舍謚獻肅)
魏中立(字伯時歴城人守饒州寇賊竊發中立率丁壯擊却之已而賊大至執中立以紅衣護其)
(身中立叱之鬚髯盡張大罵不已遂遇害)
王伯顔(字伯敬霑化人至正中知福寧州賊帥王善擁衆来攻伯顔與戰見執善謂之曰聞公有)
(惠政為我尹此州可乎伯顔曰我天子命官不幸失守義當死豈肯從汝耶遂被害頸湧白液如乳賊又)
(欲官其子相相罵曰逆賊我不與汝共戴天恨不寸斬汝亦見殺妻潘氏挈二女皆死之)
劉持中(字遵道金鄉人任内臺御史出鎮湖廣省寇至抱印躍馬出禦為賊所執欲降之持巾怒)
(罵不屈遂遇害)
張士謙(字文益樂安人累官南臺監察御史知婺源州敵兵至踰五十餘日城䧟被執先戮其妻)
(仍加刃於頸以脅之士謙曰吾為國死忠豈畏死耶可速殺我至死顔色不改事聞追贈清河縣伯)
孫撝(字子搛曹州人至正二年進士張士誠據高郵朝廷擇烏瑪喇為使招諭士誠假撝集賢)
(待制輔行既宣詔辭旨明暢士誠悚聽已而拘之他室或加捶曳欲以降撝撝輙詬之及士誠徙平江撝)
(與士誠部將張茂先謀遣壯士浦四許誠赴鎮南王府約日進兵復高郵事泄為士誠所殺)
于大本(密州人由教諭累官信州総管賊犯信州大本彼執罵賊不屈死之)
布延特穆爾(字希古棣州人狀元及第累遷山東宣慰使兼樞密院同知遇兵難死)
許輔(字良佐臨邑人至元中授青州路總管己亥歲受詔勤王戰沒於陣)
胡濬(樂安人順帝時為益都路総管明兵取益都濬死之)
王士元(字堯佐恩州人弱冠登科時人名其里曰仙桂知磁州值軍興調發區畫無擾改知濬州)
(賊逼城士卒貴顧其子曰吾守臣不可避汝其避之子侍立不去賊問曰汝為誰士元叱之曰我王知州)
(也奮拳敺之賊怒并其子殺之)
張緝(字士朗膠州人性孝友能詩文至正七年與兄紳弟經同領鄉薦由澤州學正轉泰州幕)
(職忽棄職養母寓居揚州十五年揚州亂緝母姬氏方卧病賊突入卧内舉槍刺姬緝以身蔽中脇而死)
程益(字光道章邱人至順間進士為國子博士與修宋遼金史遷監察御史劾宰相不報即解)
(官歸復起為廉訪司僉事尋卒於官)
顔愉(曲阜人泰定初以行誼薦為教諭致仕家居值田豐謀逆執愉使掌記室愉大詬曰爾大)
(元百姓聚衆至數千不思南平江淮為效忠義舉而乃荼毒鄕里甘蹈賊名吾雖衰朽豈為賊指使耶賊)
(怒殺之)
巴延(字宗道本哈喇婁氏世居濮陽弱冠即以道自任至正四年為翰林待制修金史出為江)
(西廉訪僉事以病免歸四方来學者千餘人十八年河南盗起伯顔乃渡漳北行至磁與賊遇賊將欲㗖)
(以富貴伯顔罵不屈引頸受刃與妻子俱死追贈奉議大夫謚文節)
焦文炳(青城人母病七日不汗將死文炳剖脇取肝詭為藥以進母服之大汗而甦時盛暑蠅無)
(敢近其瘡者母後復病盲文炳每夜稽顙北辰旦則以舌䑛母旬日目明如初)
辛世顯(字伯榮臨朐人忠誠孝義五世同居老穉百餘口閨門肅睦人無間言)
張企誠(字思敬曹州人至正間山東大亂居民奔竄企誠用綆繫箕坐母其中與弟肩舁而行中)
(途遇盜企誠曰衣物任取請勿驚㤄吾母盜感其言遂去如此者數四竟獲免里人服其孝行祀之學宮)
王致微(恩縣人父知濬城賊至父曰守城吾職也汝宜避之致微侍立不忍去賊至並見害)
鮑興(字熊飛鄒平人至正間避亂於吳淞母卒守墓三年哀毁骨立服關置大樓舡一具以載)
(父摒擋家物隨寓為家浮游江湖以娱其志楊維貞為作孝子忘)
楊乘(字文載渤海人至正初為介休尹民饑為盗乘招撫之累官江浙行省員外坐事免居松)
(江張士誠入平江其徒郭良弼董綬言乘於士誠遣張經招之乘曰良弼綬皆名臣今已失節顧欲引我)
(以濟其惡也經促行愈急乃整衣冠自經死)
張祖信(字士誠章邱人臺憲掾累遷山東憲幕長毛貴入山東被執不屈抱節而死贈河南省員)
(外郎)
訾汝道(德州濟河人居父喪以孝聞母高氏治家最嚴汝道事之惟謹母寢疾晝夜不離側一日)
(母摒人授以金珠若干曰汝甚孝室無私畜此物可善藏之且勿令汝弟知也汝道泣拜曰父母起艱難)
(成家業今田宅牛羊已多汝道恨無以報大恩尚敢私受母遺以重不孝之罪請與諸弟共之母曰汝弟)
(幼恐不能久存汝道曰母封識之十年而後啟何不可乃召諸弟同拜受之母卒哀毁終喪不御酒肉撫)
(二弟成立分析田廬啟前所封者分授之後弟早卒撫其姪如己子又周䘏鄉里嘗令貧者佃其田不取)
(其租人皆稱其孝友睦婣任䘏六德皆備懷按元史所載孝友止列劉姓而無傳者歴城則宋忠牟克)
(孝堂邑張復亨汶上田改住以廬墓稱孝者萊州任梓東昌張翬高唐鄭榮劉居敬曹州鄧淵呂政濟寧)
(魏鐸汶上趙恒須城許時中定陶元顯祖榖城王福般陽戴貞兖州王治以卧水稱孝者汶上王住兒以)
(好義稱者高唐孟恭茌平張本餘俱有傳)
山東通志卷二十八之二
