欽定四庫全書
硃批諭旨卷一百二十五之一
硃批鄂爾泰奏摺
雍正元年十一月二十六日江南江蘇布政使(臣)
鄂爾泰謹
奏為交盤巳竣特陳額外虧缺事竊(臣)以卑鄙庸材
伏蒙
聖恩簡任蘇藩要地惟有竭力盡心不敢少有欺隱以
期報稱今查得江蘇藩庫錢糧除署撫(臣)何天培
先經報參前藩(臣)李世仁虧空現在嚴審是否侵
那俟督臣另奏外(臣)到任後續查出李世仁虧空
雜項等銀一萬餘兩隨經(臣)嚴催巳據陸續還庫
共接受實在錢糧十六萬二千餘兩自八月十八
日(臣)到任之日起扣至十月三十日止共新收過
正雜銀四十九萬一千餘兩解放過雲南四川兩
省協餉及本省兵餉驛站等銀共四十五萬五千
餘兩現存庫内銀共十九萬九千餘兩俱經督(臣)
查弼納於十一月初十日到蘇會同署撫(臣)何天
培臨庫盤驗訖但此外有不入檔冊實關正項者
又查出前藩(臣)宜思恭等各任内虧缺無抵經
欽差部(臣)張鵬翮前任督(臣)赫壽撫(臣)張伯行
題准將康熙四十八九五十五十一等年俸工捐補
銀共十五萬餘兩至今未補又查出前藩(臣)李世
仁任内墊用虧缺并所屬各庫借墊虧缺前撫(臣)
吳存禮咨准戶部將康熙五十四五六等年俸工
捐抵銀共一萬六千餘兩至今未補又查出前藩
(臣)楊朝麟李世仁各任内墊用虧缺詳明前任督
(臣)赫夀常鼐撫(臣)吳存禮批准統俟俸工捐補銀
共二萬餘兩今亦未補伏查前項虧缺銀兩既係
因公墊用准將俸工捐抵自應即將各年俸工捐
補清項乃十餘年來從前各任並不徵解歸欵且
有巳徵在庫不歸原欵而復充他用者共計六萬
五千餘兩餘俱虛懸待補竊念新奉
明旨議捐俸工永行停止此誠
聖主軫恤臣民之至意縱地方公務原應地方官公辦
然公捐之項自當完公逾限過期尚且不可况任
意出入竟至虛懸將來流抵作何歸結(臣)受
聖恩深重身任錢糧專責斷不敢少有瞻徇以負
慈父今將交盤之外查出歴年額外虧缺將俸工捐抵
未補各項逐一詳明督撫二臣限年清補外謹遵
訓旨具摺
奏
聞(臣)謹
奏
此奏甚明甚晰甚為可嘉前各案虧空捐補之項當與
督撫商酌應令歴任督撫司道賠補豈可累及現任無
辜之員爾等若肯任怨實心任事那有不辦之理少有
瞻顧因循則諸凡掣肘難行也如山西通省虧空諸務
廢弛今諾岷到任方半年料理清楚錢糧分釐皆有著
落實可謂天下撫臣中之第一者也他省督撫當愧而
法之爾等如何效力處朕自然知道不能惑朕耳目何
天培居官何如輿論不一爾可據實具奏
雍正二年正月十一日江南江蘇布政使(臣)鄂爾
泰謹
奏為恭繳
硃批諭旨據實回奏事竊惟江蘇重地財賦甲天下從
前各項虧空欠在民者或由災荒欠在官者半由
貪鄙深維其故瞻顧實貪鄙之源因循乃瞻顧之
驗瞻顧因循未有不流為貪鄙者上官需索下屬
下屬因剥削小民至剥削之所入猶不足以供所
出則動庫帑蓋愛惜功名不得並愛惜廉恥究之
廉恥掃地功名隨之故虧空之州縣亦未必盡出
無良實不肖之督撫司道有以使之也欽奉
諭旨將各項虧空捐補之項令歴來前任督撫司道賠
補不許累及現在無辜之員復以瞻顧因循不實
心任事為誡此誠
聖主如天之仁如日之明無遠弗届無微不燭之所至
分别著落另摺奏
聞外至署撫(臣)何天培為人直率居官恂謹每對屬僚
諭旨據實覆
奏外恭繳
硃批原摺合併聲明(臣)謹
奏
知道了
雍正二年六月初八日江南江蘇布政使(臣)鄂爾
泰謹
奏為恭謝
天恩并繳
硃批諭旨事署理浙江藩(臣)佟吉圖抵蘇口宣
聖諭鄂爾泰自到江蘇聲名甚好毫不負朕恩是天下
第一布政欽此(臣)質本庸人身遭
殊遇受事以來見江蘇地方外似繁華中實凋敝加以
風俗奢靡人情浮薄縱遇豐年亦難為繼私心竊
慮實非止於不要錢不廢事便足以報
君恩盡(臣)職也迄今待罪將及一載雖兇頑稍戢淫蕩
稍減府州縣吏亦稍知自愛然於地方本計曾無
寸補乃蒙
天語褒嘉逾於常格(臣)自分何人膺兹
異數自今以往惟有時凛
聖訓不瞻顧不因循竭力盡心佐署撫(臣)何天培謀積
貯通水利崇節儉惜廉恥務期荒年亦可不愁饑
窮民亦漸不為盗(臣)職無虧(臣)心始慰庶仰酬
高厚於萬一耳(臣)謹
奏
所奏甚是向聞爾料理得法故未諭及今既有此奏因
將朕意諭爾凡轉移風俗之事須漸次化理不可拂民
之意而強以法繩之也從前如湯斌等及幾任廵撫亦
有為此舉者皆不能挽回而中止反致百姓之怨望無
濟於事如蘇州等處酒船戲子匠工之𩔖亦能養贍多
人此輩有游手好閒者亦有無産無業就此覓食者倘
禁之驟急恐不能别尋生理歸農者無地可種且亦不
能任勞若不能養生必反為非不可究竟矣惟在爾等
地方大吏正巳率屬徐徐化導使百姓明識其非樂從
務本知其利害方可長久遵行風移俗化也萬不可嚴
急使民失業究之蘇常等處還是禮義柔弱之風雖習
尚奢靡不過好為嬉戲耳况人性多巧頗嫺技藝善於
謀食較之好勇鬭狠之風相去遠矣若盡令讀書勢必
不能若槩令歸農此輩懦怯之人何能力田服勞將來
不過棄鄉棄土遠往他省仍務其舊業耳非長策也凡
事順人情就風俗而理之從容布置委曲開導方可有
成一點迂腐淺見存不得虛名務不得地方上刁頑衿
紳縱不得末業小民苦不得必須一夫不獲其所若巳
推而納之溝中如此寬仁如此識見方可為民父母若
不計及久長祇顧一時高興非惟不能風移俗美翻成
勞而無功只可善為化導不可使小民失其生理也此
朕密諭爾之旨不可令一人聞之要緊要緊
雍正二年七月初五日江南江蘇布政使(臣)鄂爾
泰謹
奏為恭謝
天恩事竊查參革知府張汝愫捏結署令陳紳虧空全
完詳請開復一案(臣)據詳轉請部(臣)以徇庇題參
(臣)接閱邸抄不勝惶悚不勝慚愧雖嚴加處分甘
受何辭不期七月初二日接(臣)兄鄂臨泰家信知
奉
恩旨查弼納居官好固不待言鄂爾泰居官聲名好布
政使内第一伊等失於覺察則有之斷無徇庇之事
可以保得伊等俱著從寬免其處分餘依議欽此(臣)
跪誦之下感極涕零謹望
闕叩頭恭謝
聖恩訖伏念(臣)遠隔數千里外孑處江蘇智短材庸未
能寸效乃蒙
聖明垂鑒下信(臣)愚非分之褒重頒
天語(臣)自顧何心能不思奮自今以往惟有矢此愚忱
益加詳慎務期少補涓埃不敢自甘暴棄除詳請
撫(臣)代疏恭謝外謹具摺奏
謝(臣)謹
奏
知道了不可因取信於朕而放縱改易也勉之又勉莫
負朕用
雍正二年七月二十四日江南江蘇布政使(臣)鄂
爾泰謹
奏為欽遵
聖訓恭繳
硃批事竊(臣)於七月初九日恭接
硃批(臣)摺
諭旨廣大悉偹纖細不遺如衡斯平如鑑斯澈既精義
以入神乃造化之在手此固萬物咸宜千秋惟鑒
小試之則小效大試之則大效者也(臣)跪誦之下
心目洞豁浮氣頓除深繹熟思歡忻累日伏念
鴻慈凛遵
寳訓鏤心刻骨敢一飯之偶忘宣化承流期三年而報
可(臣)謹
奏
所奏甚是勉為之
同日又
奏為敬陳管見事竊(臣)受事江蘇巳經一載地方事
宜粗悉大略如丹徒丹陽河面係杭嘉湖紹蘇松
常七府之運道而派夫挑淺獨累兩邑之民糧漕
關係
天儲旗丁固宜優恤然馭之不善而驕悍横索官府莫
制遂為商民累州縣分修戰船營弁勒索州縣船
不堅完官受賠墊徒為科斂口實凡此諸事業蒙
聖主洞鑒諭令查議(臣)更敬攄一得附陳四條伏冀
聖主採擇焉一漕船之宜更舊式也謹按糧艘舊式船
勢濡時日迨過關上進以及達通沿途發賣客貨
又須留滯船式過大遂得藉口實非無因敢於玩
悞也況船大則行遲行遲則擁塞擁塞則河路益
隘而民船不得通甚有相去數丈守候經旬兼之
硬拏剥運捶撻交加怨聲載道誠有如
聖主明諭者以(臣)愚見與其大而無適於用莫若更其
式而有便於漕并有便於民嗣後每遇一船破壊
并届滿號大造之期請即飭令更造如□子船式
窄小而長量其所裝可容千石六百石以裝正供
一百石以裝行月口糧餘三百石地仍許其帶貨
則船小載輕不難撑運即遇淺擱亦易扛幫而於
旗丁輩仍無苦累商販民船且得肩行無礙殊兩
便矣况船小則水手亦可減裁少一人即少生一
事兼又便於舉棹其行亦速將不踰六月便可抵
通不踰十月便可回次不惟易於督運復有益於
商民或亦救弊之一法也一巡道之仍宜專設也
竊查蘇松二府地當濱海民稠地沃賦重風刁且
有泖澱太三湖汪洋千頃最易藏姦東南壤接浙
常鎮四府漕白二糧始須設法催徵繼則到次督
趲而又押運赴淮按船盤驗是糧道一官亦難雜
以他事分擾其心惟是康熙二十二年間將廵道
一缺裁併糧道而廵查之責與催趲之任遂統歸
一員竊思糧道之催趲正當冬月而匪𩔖之竊發
亦係寒冬若押運赴淮勢不能不顧此而失彼以
(臣)愚見似應查照舊例仍設分廵道一員廵查地
也婁江即今之劉河在蘇州府城之東經崑山縣
抵太倉州境環城南而東過嘉定縣以入於海上
洩諸水下通潮汐東南半壁實賴之故其通塞所
關甚重河向寬二十餘丈後因於天妃宫建閘束
其水勢潮汐來緩以致停淤暴塞所存河面僅五
六丈土人方欲去之而於康熙五十四五年間又
建六渡橋之新閘而河道日湮因六渡橋去海巳
遠潮力巳微束之以閘則潮來愈微退時愈緩緩
則沙停漸成淤積以致濱河田畝灌溉無資此則
旱之為患也若遇大水為災河道本細復有此閘
梗其咽喉以震澤西來列郡之水盡趨劉河而争
出於丈餘之水門其洩瀉不及則汎濫漂沒之患
必不能免此又水之為患也當時與六渡橋並建
者又有七浦一閘此閘去海為近潮大則阻於閘
而不及進閘外之田受其汎濫潮小則阻於閘而
無所入閘内之田無從戽救故二閘一建而三郡
之水利欲絶士民無不欲去此二閘者而以當日
建造之始經督撫
題請未敢議廢殊不知地勢有更遷事機分利害因
革興廢在乎審時况在議建之時本為利民計也
而未見為民患及今巳受其患若仍不為變通拘
於前議恐水利翻為水害並於前議利民之初心
亦大相悖謬矣(臣)博訪羣議如出一口倘邀
聖明恩允廢此兩閘太倉等三州縣萬民實攸賴焉一
視耗羡之多寡定賄賂之重輕而被委之官原期
藉此獲利既所費巳多且為時不久遂至百計營
私而侵帑蠧民無所不至荷蒙
聖明洞燭特頒定例署印之官凡有虧空即著落原委
署之上司分賠法至善也近奉部覆臺(臣)王恕條
議知府缺出止許委府佐署理州縣缺出止許委
隣近之州縣兼攝其所以杜通融瞻徇之弊者至
詳且悉(臣)又何敢置議獨是地方有大小之不同
政術有繁簡之各别因地制宜庶免貽悞查蘇松
常鎮所屬之二十州縣俱係財賦重地事務殷繁
江寧之上江句溧諸邑揚屬之江都暨高通二州
淮屬之山陽宿遷等縣並皆衝劇要地素稱難治
如收漕之時印官住宿倉厫殫力徵輸尚虞遲悞
平時催徵各項錢糧條欵繁多日昃不遑猶難如
限加以
欽部命盗重件並承追承緝各案均有嚴限
例干參處任斯職者即使才具優長亦止能勉盡職
守若更委以他篆恐即有兼人之才亦乏分身之
術勢必以本地之事私委衙官則害民悞事更有
甚於同知通判者是隣近兼攝之事可行之於他
省而未便概之以江蘇也(臣)查佐貳首領等官未
嘗無長才若概不許委署恐敏練之員無由自效
非所以示鼓勵隣近州縣等官未必皆循吏若
例定以兼攝恐夤緣之輩反得借徑非所以示防閑
况既遵
定例凡署印之官但有虧空即著落委署之上司分
賠則委署之責自當聽任應分賠之上司若分賠
則有
嚴例委署實無專責或受分賠未免屈抑即現委署
亦難遴選深計熟思恐終無補據(臣)愚見嗣後州
縣缺出惟當欽遵
聖諭令該管上司不拘何官但慎擇才守兼優者詳請
委署其委署之官一有虧空或至惰悞即著落分
賠仍加嚴處在該管上司既無可推諉則為公為
私倍加詳慎而通融瞻徇之弊或亦不敢出此矣
至於知府缺出詳委府佐署理事可通行然遇府
佐中或無可委之人亦當隨時變通以收實效以
上四條均關民事(臣)自維職守不揣冐昧詞過冗
長伏乞
聖主睿鑒施行(臣)謹
奏
知道了凡奏應明白達意何冗長之有
雍正二年九月初四日江南江蘇布政使(臣)鄂爾
泰謹
奏為陳明地方情形仰懇
皇仁事今歲江蘇地方自夏涉秋雨暘時若將謂可卜
大有不意於七月十八十九日兩晝夜颶風驟雨
海潮泛溢江濱海澨之處同時被淹衝決海塘倒
壊民居廬舍甚至溺死男婦多人(臣)驚聞震駭隨
即轉報督(臣)查弼納署撫(臣)何天培俱巳具
題外(臣)念
聖主以誠達天以仁育物宵旰憂勤無日不以民生休
戚為念自
御極以來蠲免赦除屢下非常之
詔一旦見此濱海百姓忽遇竒災必惻然憐憫
恩賜撫賑第現今壊廬舍絶煙火秋深霜露方始而小
思不得不亟求拯救之策除孤懸海外被災尤甚
之崇明一邑巳奉督臣急撥存留米一萬石署撫
臣買米二千石押運至本地散賑平糶安撫兵民
(臣)一面詳明督撫二臣一面先動捐存銀兩量受
災之大小輕重各發三百兩五百兩不等令州縣
官親詣核實無力貧民按戸散給助其苫蓋薪粟
之資免於露處潔腹之慘以待
皇仁今續據各災屬詳報巳經俵分各散訖又有各自
捐資并勸大戸樂輸凡係屋廬倒塌者現在修葺
㸑煙不繼者得賴保全莫不各理舊業漸復安堵
(臣)用敢據情繕
奏以稍舒
聖明南顧之憂但目前雖獲稍安恐涓滴未能補救一
俟確勘情形細核分數立即詳明督撫
常屬之武進鎮屬之丹徒淮屬之山陽贑榆安東
揚屬之通州如臯等縣雖據報災(臣)細加訪問於
秋成分數不無減什之二三然猶不致大害現在
委員會勘俟勘確另
業主希圖減課佃戶希圖饒租而包攬錢糧衿棍
復從中聳駕以為緩徵之計若不分别查勘明白
陳者松江府屬之海塘向係土堤自遇颶風將華
亭縣所轄金山衛柘林青村三汛一帶土堤患口
衝坍五十五處計三千六百七丈據估工料銀二
國課民生全賴海塘捍衛前據士民公呈請照浙江
潮大汐倘有害生不測不可不防第所費浩繁司
庫錢糧别無閒欵可撥(臣)愚伏念惟有權動正項
地丁給發堵築并即以一帶被災之民召募充役
日給工食銀五分則不特自食無虞兼可分贍家
尺細核工料不使冒銷用過錢糧徐議歸補實緣
地方緩急之時不得不設此權宜變通之計是否
仍不可少若因有改建石塘之議而謂土堤可以
不築無論内地現在可危即將來石塘告竣而無
土堤捍禦或值狂瀾瀰漫則無以截水勢以安民
居此土堤之亟宜搶築非止為暫時補救計也是
誠所繫非輕故敢備細直陳所有
硃批(臣)摺三扣並
硃諭事件合併恭繳(臣)謹
奏
知道了
雍正三年十二月十九日雲南廵撫管雲貴總督
事(臣)鄂爾泰謹
奏為恭謝
聖恩報明(臣)體痊可事竊(臣)質本庸材身遭
異數五日留京六蒙
召見疊荷我
皇上天高地厚之恩
訓誨儼若嚴師
矜憐宛如慈父(臣)口不能述心實難安縱使竭盡駑駘
斷不能少酬萬一若復甘自暴棄稍易初心謬言
通脫移念身家在諸臣所當薄罰在(臣)即應顯戮
皇天后土亦必不容(臣)負背至此也(臣)於初二日巳刻起
程
御賜行轎穩適快便日行兩站餘略無勞頓兼以尚書
(臣)蔡珽所定二藥方經(臣)立即合就早晚分服今
於本月十九日巳抵湖北襄陽府飲食漸增精神
漸長此後當儘力前行略無遲悞(臣)以微恙致厪
聖懷午夜捫心難以自處惟有努力自愛務使體氣強
壯以重(臣)職以答
天恩而巳(臣)謹
奏
覽奏朕甚為欣慰新正大禧諸凡平安如意也朕與卿
一種君臣相得之情實不比泛泛乃無量刦善緣之所
致期共勉之
雍正四年二月二十四日雲南廵撫管雲貴總督
事(臣)鄂爾泰謹
奏為恭謝
聖恩事竊(臣)於雍正四年正月二十八日抵雲南馬龍
州地方接受印信隨於二月初一日抵署到任兹
於本月十八日前齎摺家奴回滇蒙
御賜(臣)福字一卷荷包一箇珍食一匣(臣)隨郊迎至署
恭設香案望
闕叩頭領受訖及敬啟摺扣欽奉
硃批覽奏朕甚為欣慰新正大禧諸凡平安如意也朕
與卿一種君臣相得之情實不比泛泛乃無量刦善
緣之所致期共勉之欽此(臣)跪讀數四不能仰視既
奏
同日又
奏為遵
旨覆奏事竊查雲貴兩省綿亘二三千里正雜錢糧除
鹽課及銅鉛等項外每年所入不敷所出需撥協
餉數十萬兩為計久遠實切隱憂署貴撫(臣)石禮
哈抄齎減則陞補摺底内奉
硃批此事議論甚妥可備悉說與鄂爾泰著再詳審定
奪奏聞等諭𫝊示到(臣臣)伏讀詳繹仰見我
皇上仁以推誠明以行恕既事理之兼該亦萬一之各
正至於恩不易示美欲兩全尤為政治要道内外
臣工各宜身體蓋市恩者末後必招怨恩難繼也
偏美者對面巳成惡美無濟也據(臣)愚見毛文銓
所請餘糧一萬石暫不可免石禮哈不行丈量示
令自首增科實屬細心妥議(臣)於滇省巳仿行此
法但邊方要地糧儲為先議減首重田則應俟陞
增獲有成效統計餘糧方可遞減若隨增隨減以
抵原數恐陞增之地舊即隱匿之人在隱匿者原
未全首雖增實未嘗增在增陞時巳有漏田是減
而又再減深慮熟思似於
國計無補再如内開土司首重田則一條彼雖依例
輸糧其實占踞私享者不止十數倍而且毒派夷
訓示遵行至於鹽課錢糧係滇省要務(臣)到任後即行
清查正項必不可減贏餘似可抵銷若查竈戶薪
本原無賠累鹽觔價值另有騰那即贏餘銀兩亦
未宜擅動統容(臣)詳悉斟酌俟有成算再具摺奏
聞外(臣)謹
奏
深知熟悉後再行
雍正四年三月二十日雲南廵撫管雲貴總督事
(臣)鄂爾泰謹
奏為敬陳東川事宜仰祈
聖裁事竊查四川東川一府原係土酋禄氏世守地方
考禄氏籍隸馬龍分據東川明季並未歸版圖至
康熙三十一年始獻土改流議歸四川管轄其地
與雲南省尋甸禄勸霑益三州接壤距雲南省城
四百餘里方隅廣闊地土肥饒昔遭流寇蹂&KR1011;之
後緣半未開闢兼之土人兇悍專事刦掠川民不
肯赴遠力耕滇民亦不敢就近播墾故自改土以
來歴今三十餘載風俗仍舊貢賦不增該府每年
徵折等銀止三百餘兩俸工兵餉不敷悉赴成都
支領往返維艱以天地自然之利致為荒蕪不治
之區良屬可惜况東川去成都二千八百餘里一
切事宜俱有鞭長不及之勢即如上年十月内烏
蒙土府禄萬鍾之叔禄鼎坤統衆攻打東川村寨
東川知府周彬慮川省遠不可恃具報滇省經前
督(臣)高其倬撥兵應援始獲解散解散之後而川
省所發令箭方得到府是川省之無濟於東川而
東川之無益於川省也明矣况尋甸禄勸霑益三
州之民時遭東川土人之害綁擄人口刦搶牲畜
不一而足及至赴官告理備文關提川省官例問
土目伙頭而土目伙頭惟就中攫利曲為隱庇經
年累月竟不拏解一犯洵為滇省之累(臣)按稽誌
圖博訪輿論若得東川府改隸雲南聲教易及凡
滇黔兩省商民有力能開墾者廣為招徠以實其
地並將附近營汛斟酌移駐以資彈壓不但兵民
衆多土人自不敢横肆且從前茂草皆變為膏腴
民受福利
國增錢糧似亦因地制宜及時變通之一端也再查
烏蒙土府與東川接壤驕悍兇頑素稱難治不惟
東川被其殺擄凡黔滇蜀接壤之處莫不受其荼
毒而且産富田肥負固巳久若不早圖終為後患
如蒙
聖恩允東川歸滇俾(臣)指令將備先懷以德繼畏以威
然後徐議改流不二三年間或可一舉大定至於
防守官兵亦無庸另設查督標援勦左右二協原
備調遣並非扼要應止留一協去左右字改為援
勦協將一協裁省移駐東川府改為東川協其東
川原駐官兵是否應裁均聽部議是一轉移間地
無棄土兵無冗食節餉便民而地方賴以寧輯矣
(臣)受
恩深重報稱實難倘言有可採伏乞
聖主睿鑒
勅部議覆施行(臣)謹
奏
所奏甚合朕意東川歸滇高其倬未到之先巳有旨矣
其餘所論極是應題請者具題
諭雲南廵撫管理雲貴總督事務鄂爾泰四川烏蒙土
司縱恣不法擅擾東川府巧家地方似此若不懲戒料
理將來益無忌憚滋事愈多雲貴與烏蒙接壤朕正在
諭爾會同岳鍾琪料理爾所奏之摺適至具見留心地
方可與岳鍾琪和衷酌辦將烏蒙土官土目先行詳加
戒諭令其毋虐土民毋擾鄰境痛改前非恪遵法度倘
敢怙惡不悛罔知斂戢應作何懲治爾當悉心籌畫將
來若可改土歸流於地方大有禆益但一切機宜務出
萬全慎密勿少輕易致生事端其會同岳鍾琪辦理之
處朕巳頒旨諭知矣特諭
同日又
奏為遵
旨議覆事竊照雲南卓異經歴章元佐條陳元江修城
一摺並浙撫(臣)李衛議覆一摺前奉
面諭交(臣)詳查議覆到任後隨檄行元江府知府遲維
璽元江協副將張應宗著將三家山上建城有無
關礙水泉曾否足用士民果否情願並此外附近
地方有無瘴氣可以移建之處會同細勘禀報去
後兹據報稱查勘三家地方由府城東上山盤行
三十里居民分三層散處所應用水係自山上大
竹箐穿溝引來除日用外園蔬尚不足灌溉兼之
地勢狹隘萬難建城再踏看附郭地方惟去城北
八里許圌山之前地勢稍高炎熱稍減似可建城
但詢之紳士漢夷僉稱此地雖稍寬闊然四面俱
無地泉河道可資汲飲即便鑿井亦難有水况士
民等生長於斯不畏瘴癘且田園屋舍墳墓俱在
於斯實難遷移等語此外並無可以建城地方等
因禀覆前來(臣)查元江一府自宋時那氏改建至
順治十七年改土歸流歴年巳久紳衿百姓習慣
煙瘴並無祲毒且田園廬墓俱近附郭安土重遷
實本人情况查府城四至東至石屏州界通臨安
府東北至臨安府㠄峩縣界通省城南至臨安屬
虧容土司界通外五司及交阯東南亦屬臨安土
司界西至普洱界通車里宣慰司西南至鎮沅土
司界通威遠北至臨安新平縣界西北至鎮沅土
府界所轄地界盡係各種夷人其間有兇悍猓玀
平昔與新平諸夷勾通索保刦掠害民者俱在附
近元城百里之内城守文武各官居中控制有大
江環繞無橋可渡實屬扼要重地是無論三家山
上地窄水少萬難建城即便可建亦斷不應移建
者也至於去城八里許圌山之前雖稱地勢稍高
炎熱稍減殊不思城郭之内原非郊野可比移建
則人多人多則氣盛氣盛則炎熱如舊縱有水泉
亦於土民無補李衛所議改築三家及另擇佳處
之處似無庸議但土城低矮又兼傾圯章元佐陳
請改建磚城實係元江遠計(臣)議於原城基址外
面砌磚裏面築土惟期堅固可以歴久所需一應
工料業交該知府會同該副將確細估計急速詳
覆俟詳覆到日(臣)即𫝊同司道細加核算併將應
動何項贏餘之處詳悉妥議具摺請
旨其普洱茶山威遠等處添設官兵所有衙署營房以
及汛房塘房並修整城垣等項(臣)現在駁減確估
應動何項銀兩俟數目核定再行合算至於普洱
城小難容官兵等語(臣)查普洱一城週圍大四里
九分駐劄官兵僅參將一員兵五百名似亦可容
無庸開擴再貴州都勻府知府王鼎鋐條陳安順
府改站一件(臣)前入黔境沿路訪問官民俱稱妥
便抵貴陽時巳面交各司道委勘查議尚未詳覆
合併聲明為此具摺並繳原摺二扣伏乞
皇上睿鑒施行(臣)謹
奏
周詳之極朕甚嘉悅
同日又
奏為據實奏
聞事竊(臣)到任以後清查錢局除大理一局係太和令
龍為霖管理一切正雜額息分文無虧外臨安霑
益二局爐頭匠役等雖不無些少那借然非侵項
易於著補獨省城一局為順寧府知府范溥總理
三年以來欺䑃種種現在查出虧欠銀錢巳有五
萬餘兩其銅鉛等項及順寧府任内銀米尚未查
清俱不在此數(臣)看范溥乃市井小人頗有能幹
緩則圖全急則無賴若驟行參破反恐於錢糧無
補因密交藩司常德夀嚴諭完欵迄今一月餘自
巳借抵衆人幫賠巳完及二萬兩零俟完有成數
再將餘欠列欵特參於
國帑官法庶幾兩益再查滇省錢法不能流通别省
日鑄日多愈多愈賤現今每銀一兩巳換錢一千
四百文合計每年約虧本欵銀一萬餘兩若不暫
行停止籌畫善策恐將來壅滯更加折耗(臣)擬於
題參范溥時隨另具本請
旨暫停鼓鑄容(臣)徹底清算盡除陋弊將地方小錢併
沙破新錢盡數收買先合銅鉛次合工本務期錢
文堅好可以行久再謀一流通之法使必不致壅
滯然後懇請
聖恩復開鼓鑄或於兵餉民用並有實效矣合具奏
聞伏乞
睿鑒(臣)謹
奏
此奏可嘉之至范溥乃可惡小人聽爾處分無可惜也
暫停鼓鑄之事李衛亦曾面奏朕未允行若可減爐另
商流通之法不尤妙乎總俟爾題到交部議再定
雍正四年四月初九日雲南廵撫管雲貴總督事
(臣)鄂爾泰謹
奏為請肅清頑苗以靖邊方事竊查前督(臣)高其倬
謹陳調劑黔省事宜等事一案雍正四年二月初
一日(臣)受事後據貴州提(臣)馬會伯咨稱蓋造長
寨等處衙署營房巳將宗角一處蓋造其長寨羊
城&KR0749;者貢谷隆同筍焦山一帶地方盡係仲苗性
最狡悍地更深入建造營汛兵房若非多方衛護
匠役人工難以進修請檄發大定分撥駐劄廣順
兵前往長寨駐劄(臣)隨經移覆撥兵去後續據署
撫(臣)石禮哈手札云燒燬營房抗阻建造巳差官
領兵持示相機勦撫去訖(臣)念仲苗頑抗實因循
積玩所致必先出示明切曉諭雖引兵前往應俟
示後看其情形辦理妥帖再行用兵一面奏
聞若情形未定不須先煩
聖慮總之制苗之法固應恩威並用然恩非姑息威非
猛烈到得用著威時必須窮究到底殺一警百使
不敢再犯則威仍是恩所全實多隨具札答覆略
申此意三月三十等日又接撫提二臣手札稱據
委員撫標遊擊趙文英等禀稱職等齎帶告示花
紅前往曉諭頑苗不遵化誨每日離營五里吹角
呐喊自宗角至長寨五層關口俱用檔木壘石每
關加五六十人把守馬棉盔甲藥弩長鎗俱巳準
備等語今現在酌撥官兵聽候進勦巳於本月二
十日將始末具摺奏
聞誠恐將來天氣炎熱抑或雨水過多兵丁率多未便
務於四月内剪此醜𩔖安輯地方其調遣各路兵
馬及檄移隣省阻遏去路等事正在速為料理等
語(臣)念黔省諸苗仲家惡燄獨盛每小有爭鬭輙
搆連各寨一呼百應兇狠久著實為通省大患今
既明肆頑梗殺之有名藉此一舉以懾伏羣苗誠
兩得之計然先須曉諭各苗只在專誅長寨一二
渠魁其餘馴懦各皆安堵不惟秋毫無犯倘諸苗
中有能協力擒兇者仍有厚賞其官兵經過之處
無論為民為苗皆我赤子更須多方安慰毋許驚
擾若早知降服授首只須擒其渠魁一二人設仍
負固抗拒即行深搗巢穴殱除醜𩔖事定之後尤
宜號令嚴明另立管守各還完聚毋令苗衆失所
因復詳細具札以覆二臣外兹四月初六日准提
(臣)移知巳調平遠等標協營兵共二千七百名前
往廣順州會同定廣副將及地方官兵多撥土兵
相機撫𠞰(臣)竊思滇黔二省遠極邊末頑苗雜處
前入黔境沿途訪察苗情略巳知悉曾面與撫提
二臣切實商酌平日務當整肅營伍視無事為有
事却以鎮静為主示以無事以仰體
聖主如天好生一視同仁之至意倘仲家苗兇狠如故
罔知顧忌切不可隱諱務當殺一警百使羣苗畏
法二臣亦深然(臣)言俱有同心今(臣)到任兩月仲
苗兇惡種種頻聞兹復敢顯肆頑梗目無官軍若
復稍事姑息恐羣苗望風長其惡燄將貽後患雖
官軍一至勢如腐鼠原不須多兵但此一舉不獨
為剪此醜𩔖實欲懾伏羣苗故不得不稍張軍威
聞貴撫(臣)何世璂於四月初二日到任請將總兵
(臣)石禮哈暫免回旗同提(臣)馬會伯調度辦理二
臣必能了此事終應無煩
聖慮也再查土苗種𩔖多忌少和互相仇殺者甚衆不
能報復者亦多(臣)巳咨調定番州屬剋把郎苗兵
一百名平遠州屬熊家苗兵二百名定番十二土
司土兵六百名俾作前隊許事竣之日將所獲人
省兵力伏乞
聖主睿鑒
訓示遵行(臣)謹
奏
前者馬會伯奏到朕恐其孟浪後見何世璂之奏朕又
恐其怯懦因循正在憂疑覽汝此奏朕始寬懷量爾料
理必得事情之中也事定之時應具本題奏當以軍功
賞敘石禮哈巳調用廣州將軍因汝此奏復命其暫停
往粤俟料理此事畢再赴新任矣特諭爾知
同日又
奏為報明銅厰事竊查滇省銅厰額課九千六百餘
兩經管司道按年照數辦納而青龍等老厰外如
有新開之厰恐衰旺無定俱不
題報只就附近老厰作為子厰隱匿抽減弊遂百出
自清查銅觔利弊案内除額課之外凡有銅觔餘
息悉行歸公充餉其新開之厰仍作子厰照銅取
息慮至周法至善也然下屬奉行不力大吏察考
不勤隱匿抽減又所時有(臣)仰荷
殊恩畀以重寄錢糧所關兵民攸繫若或謬矜寬大不
親細務名譽所歸暴棄斯甚故自到任後諸凡錢
糧大小事件備細查核不敢稍懈各屬亦共諒(臣)
心交相奮勉兹據糧道張允隨禀稱路南州大龍
井一厰原屬龍寳子厰銅苗甚旺現今一季内巳
辦獲銅六萬餘觔(臣)查一季獲銅六萬一年應獲
銅二十四萬合每百觔銅收餘息銀三兩核算每
年可增餘息以充兵餉不無小補俟再看一季辦
有成數即行
題報外合先奏
聞伏乞
聖鑒(臣)謹
奏
卿秉公忠報效處非止此一事也朕甚嘉之
雍正四年五月二十五日雲南廵撫管雲貴總督
事(臣)鄂爾泰謹
奏為恭謝
聖恩事雍正四年五月十四日(臣)家奴齎回摺扣二匣
並
御賜小種茶十二瓶到滇(臣)隨郊迎至署恭設香案望
闕叩頭領受訖敬啟摺匣貴陽途次二摺未蒙
批示(臣)不勝惶恐及敬啟(臣)到任後摺匣伏讀
硃批汝之心朕早皆洞悉矣朕不輕許人也欽此竊思
(臣)之事
主只此一心雖相隔萬里如覲
天顔(臣)由員外郎三年之内超擢廵撫管理總督若非
聖主洞悉(臣)心何以超逾常格若此但(臣)本凡材心長
力短方且時切冰淵惴惴自凛顧乃荷蒙
聖明以不輕許人者許(臣臣)獨何心敢不自重敢不自
旨覆奏一摺
硃批凡天下事利弊名異而實同途況欲速則不達詳
審為之深知熟悉後再行欽此大哉
王言誠萬世寳訓(臣)知
聖主所以訓(臣)者正不獨此事當銘心刻骨一念不忘
除將黔省減則首重大要傳
諭撫(臣)何世璂凛遵外謹此繕摺恭謝
聖恩伏乞
睿鑒(臣)謹
奏
此奏實洽朕肺腑欣悅覽之
同日又
奏為
聖恩逾重愛身圖報事五月十四日敬啟恭請
聖安一摺荷蒙
硃批朕安將爾身子大好處為何不書奏欽此(臣)跪讀
之下涕淚盈襟遥望
君門惶悚無地念(臣)本庸愚荷蒙
高厚至於此極縱使日夜盡瘁矢以終身實難報稱萬
一乃(臣)之一身疾痛疴癢呼吸之間上關
聖慮經云父母惟其疾之憂言念及此無可自解若復
不善調攝漸致殘疾有誤職守是自負是負
慈父(臣)即不諳大義天性具在未敢不小心凛慎也竊
聞(臣)受
慈鑒無以(臣)病為念庶(臣)心稍安(臣)爾泰不勝感痛無
任瞻依(臣)謹
奏
爾只遵旨省力愛養朕方不以為念莫云萬里之隔朕
不聞知也
同日又
奏為恭報滇黔二省豆麥等項收成分數并米糧價
值仰祈
睿鑒事該(臣)查得雲南所屬地方高低不一本年春初
無雨春杪夏初始得雨澤四月中旬雨方霑足細
加訪問各處豆麥收成如澂江府屬之河陽江川
二縣約有七分雲南府屬之昆明嵩明二州縣約
有八分其餘各府州縣亦約有八九分不等省城
米價每京石約賣銀一兩三四錢大理等郡之米
稍貴(臣)等巳於米貴之處將倉米減價糶賣俟秋
收買補還倉目下之價巳平至貴州山深土瘠全
賴雨暘時若始獲豐收貴陽等各屬自春入夏雨
澤時沛民間佈種油菜豆麥雜糧等項約有八九
分不等現今省城米價每市斗賣銀九分計倉斗
一斗五升各屬價值雖低昂不齊而斗有大小計
算亦約略相同再(臣)等親往各鄉遍行勸課目擊
漢夷男婦盡力東作豆麥登場插蒔巳遍早者業
經秀發而各屬申文亦稱播種插蒔將完西成有
望理合一併
奏報伏乞
皇上睿鑒施行(臣)謹
奏
上天自然憐汝也
同日又
奏為進勦頑苗收獲諸寨事竊因貴州廣順州長寨
等頑苗阻修營房一案(臣)先奏
聞一面調集官兵土兵以張軍威一面出示曉諭再三
化誨及四月二日撫(臣)何世璂到任復諄切示諭
據副將劉業浚逐日報稱愈化愈頑(臣)等仰體
皇上如天好生之仁不肯輕易進勦然觀其情勢必非
文告所能化誨者乃令整理軍容剋期前進五月
初六日據稱焦山長寨等寨頑苗糾黨放鎗放弩
來驚營盤拾得藥箭十餘枝拏獲頑苗三名并藥
箭一筩初七日諸將官議定三路進兵一由谷隆
一由焦山一由馬落孔而以宗角為老營應援初
八日分佈隊伍整齊號令於初九日會同進勦十
六日據提(臣)馬會伯咨稱遊擊田玉官禄於初九
日丑時將官兵分三路前進由谷隆關而入越嶺
登山直扺谷隆關上占踞關口攻打焚燒立破附
近谷隆關之岩底寨冗把寨桑打寨擺架寨桐林
寨大谷隆寨小谷隆寨等處諸寨賊苗擅敢對敵
官兵奮不顧身施放大礮鎗箭齊發打死賊衆無
數理應取賊首呈驗奈賊衆頗多打死一賊旋即
搶去官兵共燒七寨占一谷隆關等因移咨到(臣)
十七日又據提臣咨稱遊擊卜萬年於初九日子
時自焦山起營遊擊詹天祥分兵兩路前進搶過
焦山竹林關口四圍鳴角呐喊路俱塞斷官兵冒
險攀援而上直抵苗穴翁忙險關滿山俱安藥簽
頑苗率衆擋敵擂石弩弓亂發官兵爭先頑苗敗
走深入穴内奪險關而下兵馬渡河頑苗又復拚
命拒敵官兵力戰開得翁忙頑苗復敗入井口官
兵齊追又開得井口四野頑苗蜂擁接陣礮傷頑
苗數人往取首級彼巳先搶而歸遂分兵前後先
踞長寨之後山後借勢而入男女奔竄一空及齊
入長寨而頑苗復奮力拒敵是夜喊聲震地箭發
如雨令兵丁施放鎗礮嚴加固守所有頑苗拒敵
並得長寨情形移咨到(臣臣)自經黔省與提臣署
撫臣面會細商原委詳悉及抵滇署咨札往還常
無虛日迨撫(臣)何世璂到任後又復郵筒商㩁其
於一切機宜屢經嚴諭副將劉業浚及諸將弁並
預事文武官員示以調度兼發有令箭專員申飭
總期謀出萬全亦擒亦縱為計長久今官兵一進
收獲各寨秋毫無犯生民安堵此皆我
皇上教養之恩浹骨淪髓有以鼓動之也但長寨而外
尚有羊城&KR0749;者貢谷隆同筍焦山諸寨今據報稱
止焦山長寨谷隆以及谷隆附近諸寨而羊城&KR0749;
者貢同筍等寨尚未報明謹先將巳獲諸寨奏
聞外隨巳檄行諸將著令觀其順逆應撫應勦相機行
事其巳獲諸寨既稱焚燒巳遍逃竄一空必須查
明每寨共若干里關嶺若干田畝若干除巳燒者
存戶若干除巳逃者存口若干逐一查明造報清
冊前督(臣)高其倬等所議添設武職幾員兵丁幾
何衙署營房幾所與今所獲諸寨地勢果否相符
應否更議將所獲諸寨現存房舍暫安插兵丁居
住俟事定之後應將田畝改作屯田令兵丁耕種
聖懷先此具摺伏乞
皇上睿鑒
賜以指示(臣)等幸甚邊方幸甚(臣)謹
奏
此事何世璂亦奏聞未免書生之見況初到未審情形
大有姑息之論朕著實嚴諭訓示倘事有稍遲時日處
一切糧餉賞勞之需少掣肘遺悞朕必加罪巳諭兩次
矣凡百皆令聽汝調度不可少立意見有悞機宜爾應
如何指畫一面料理一面奏聞可也
雍正四年六月二十日雲南廵撫管雲貴總督事
(臣)鄂爾泰謹
奏為恭謝
天恩事雍正四年六月朔日(臣)齎摺千總李茂蒙
恩賞給驛馬並捧
御賜(臣)秘製丹錠一匣到滇(臣)隨郊迎至署恭設香案
望
闕叩頭祗領訖敬啟摺匣伏讀恭請
聖安摺
聖鑒少慰
慈懷及(臣)接開家信知荷蒙
聖主以(臣)胞兄鄂臨泰女
特頒
恩諭許字怡親王弘晈阿哥(臣)率同(臣)妻席他拉氏並
(臣)子恕奴約奴孚奴叩頭謝
恩外竊(臣)先世自從開
國代沐
皇恩至先(臣)鄂拜雖忝列儒官歴階祭酒依然寒素凡屬
朱邸何敢躋攀今(臣)疊荷
聖恩不次超擢以廵撫管理總制方時深惴慄莫報涓
埃(臣)胞兄臨泰舊曾任中書退歸巳久近叨
聖恩給以八品頂帶雖家居
輦下而禮儀疎簡朴野自甘姪女未嫺姆教鮮諳閨
箴性雖近於淑柔質難辭於固陋忽蒙
聖主顧以蓬門弱息上配宗潢聞
命之餘不勝忻躍不勝悚惶豈惟(臣)兄弟一門並叨
恩耀其自(臣)始祖下逮高曾祖父皆荷
光寵沾沐
殊庥(臣)自度身力斷不能報稱惟此赤心勉始勉終不
敢稍懈以仰答
高深巳耳謹此繕摺恭謝
奏
怡親王實不世出之賢王卿實國家之名器真皆朕之
股肱心膂朕有意聯此門親也卿當慶喜者爾前陛見
時朕巳有旨言爾起身促廹未得見怡親王王查勘河
務尚須時日可圖他日會面之旨及爾動身後王回京
朕告以爾為人居心王之代朕慶喜之意動諸辭色爾
一切奏摺朕多與王看王之一種敬慕稱讚之懷實難
筆諭王實人之有技若巳有之實能容之而兼愛敬之
之人王好賢嫉惡之公忠實為希有朕所悉知者當代
惟汝二人朕保再不移志者其他朕實不敢信其必爾
爾等皆朕心腹王大臣相識並非私交今既奉旨聯姻
一切書札問候來往正可彼此規諫以報朕知遇之恩
同心合德贊襄朕與蒼生造福凡形跡影像之懷一點
不必存中遵旨行莫疑
同日又
奏為欽奉
聖諭事竊照四川東川府接連雲貴逼近烏蒙驕悍横
肆為民大害荷蒙
聖主洞燭幾先令東川歸滇俾就近料理
特頒
硃諭一道并(臣)摺
硃批所奏甚合朕意東川歸滇高其倬未到之先巳有
旨矣其餘所論極是應題請者具題欽此(臣)伏讀詳
繹仰見我
皇上大知用中至仁兼勇生殺予奪一出無心(臣)當字
字深思事事反體務出萬全勿少輕易終身誦之
終食不忘可也(臣)自摺
奏後隨密差人至東川細訪確勘其地方疆界形勢
險要山川城池衙署營汛兵丁戸口糧餉賦役并
現在風俗一切礦厰俱得悉大概俟部文到日應
即遴委大員逐一查明(臣)更當親往細勘酌議會
題蓋事在初定每易簡略始之不慎終成弊端不可
不熟慮至於料理烏蒙一事即當札商岳鍾琪並
密致黔省撫提二臣著先事籌畫統俟(臣)親勘後
妥議奏
聞大約烏蒙土官兇惡習慣可以威制似難以恩化不
改土歸流終非遠計然威止可一舉恩可以先施
歸滇之後(臣)當宣示
皇仁曉以
國法練兵屯田以壯我軍漸離其心腹徐剪其黨羽
俟機有可乘設法招致庶可一勞永逸其防守官
兵(臣)擬以援剿左協移駐巳蒙
聖鑒但將備千把仍須選調其左協原設防汛擬即以
右協弁兵内分撥合先聲明再元江修城一件現
據府協詳行司確估安順府改站一件據司道勘
詳俱稱不便(臣)又委知府王鼎鋐本身查覆尚未
詳到合併聲明為此具摺恭繳
聖諭一道並
硃批原摺一扣(臣)謹
奏
是當之極卿與岳鍾琪商酌不煩朕諭也
同日又
奏為欽奉
硃批敬陳大略事竊(臣)陳明錢局請暫停鼓鑄一摺荷
蒙
硃批此奏可嘉之至范溥乃可惡小人聽爾處分無可
惜也暫停鼓鑄之事李衛亦曾面奏朕未允行若可
減爐另商流通之法不尤妙乎總俟爾題到交部議
再定欽此(臣)查滇省開鑄以來不一年内錢壅價低
合銀一兩錢一千文之數難以搭放兵餉難以轉
運外省業經管撫事督(臣)楊名時具
題請將錢文免其搭放並請於原役四十七爐之内
減爐十一座兹減爐一本業准部咨奉
旨依議在案(臣)前之所以請暫停鼓鑄冒昧
題奏者實緣局内收銅之弊炒銅之弊抽銅加鉛之
弊誤卯短額之弊前後牽扯之弊扣工累匠之弊
種種不一恐急切難於清理故欲停鑄閉局俾令
水落石出無所逃遁以便調劑今(臣)受事巳五月
而總理錢局元展成努力清剔不避嫌怨各項弊
竇業知備細可不停鑄而減爐另商流通之法誠
如
聖諭但(臣)更有請者鼓鑄之法減爐不如減局流通之
法本省不如外省蓋有一局即多一局之費爐座
即減局費仍不能大減且管局賢員就近不可必
得遠調又誤本任兼多掣肘本省即搭放兵餉所
銷亦無多況錢一千文原不值銀一兩兵且受虧
據(臣)愚見大理一局去省甚遠除搭放兵餉外别
無可以流通之處霑益一局雖在迤東發運黔楚
似屬近便然而䭾脚必由省雇往返反致多費此
二局似應議減省城一局本地流通頗易而由黔
達楚漸暨江南皆可發運舊設爐二十一座今擬
加爐四座共二十五座臨安一局附近粤西由廣
南府之剥隘下船以至兩廣更為便易舊設爐六
座今擬加爐五座共十一座以上二局共爐三十
六座以符原
題部覆四十七爐之内減去十一座之數至於發運
脚價運楚每串約需銀二錢四五分運粤每串約
需銀二錢二三分以四十萬串計脚價銀近一萬
兩(臣)詳細籌算每年採買所用三十六爐倭鉛五
十一萬八千四百觔内每百觔節省銀一兩共銀
五千一百八十四兩再查各爐役額鑄之外十日
一卯原可儹工擬於每爐每卯另發銅鉛一百觔
令其帶鑄除去折耗并歸還銅鉛物料錢本應獲
息錢二串八百六十文通計三十六爐合共獲息
錢三千七百零六串五百六十文二共銀錢八千
八百九十兩五錢六分以作發運脚價少有不敷
另當設法其二局添蓋爐房所需工費查有炭觔
節省錢文可以足辦不須報銷如此則局弊可以
清除錢法可以流通似於帑餉均有禆益(臣)應候
部覆奉
旨到日再會同管撫事督(臣)楊名時詳酌具
題如蒙
睿鑒俯允(臣)當一面通咨楚粤兩江并乞
聖恩頒
諭該督撫諸臣一體行銷庶無阻滯合先奏
聞(臣)謹
奏
具題來他省一體行銷之句亦入奏
同日又
奏為苗寨雖靖防禦宜周事竊以廣順州長寨建營
頑苗抗阻(臣)與提撫二臣再四詳酌勦撫兼行巳
兩經奏
聞嗣據定廣副將劉業浚并文武各員將各寨情形逐
日飛報或肆或戢或出或潛或假投誠或仍抗拒
或白晝暗放弩箭或黑夜結黨燒掠纔順旋逆此
戢彼張種種狡獪長寨雖空然猶散據各寨不時
竊發時值天雨連綿嶺峻草深難以深入五月三
十日稍乘天霽攻開者貢一&KR0749;斬首級三顆生擒
數十人鎗礮死傷無算六月二日又攻羊城一&KR0749;
老幼降順前後所獲人口牛馬盔甲器械弩箭藥
筒等及投誠各寨戸口俱報有清冊并獲有川販
人口現在根究就目前論苗膽巳喪苗燄盡衰然
而渠魁未擒羣苗觀望兇心未死終難寧帖乃據
副將劉業浚等禀稱原議於長寨等處安設營汛
今查看營基深處賊穴用此不滿二百駐防之兵
豈能禦苗反為苗制不若歸併宗角改設一大營
則各寨營汛皆可不設等情並准提(臣)馬會伯據
詳移商到(臣臣)細按情形詳查卷案長寨者各寨
之腹心也仲苗兇悍焚燒刦掠出没無常前督(臣)
高其倬議於長寨就其腹心建設營汛俾前後左
右皆可廵哨凡兇苗蹤跡無從潛匿盡失所恃原
不無確見宗角雖係羣苗之門戶但官軍一退彼
仍復據腹心我之所守者止一宗角而彼之所恃
以出入者原不止一宗角如此則焚燒刦掠終不
能止欲靖邊方究非長計況仲苗之所以抗拒者
原止欲於宗角建營必不許在長寨建營以期自
便其横肆得遂其猖狂今前後調兵共及五千官
軍延時巳踰三月猶未曾殱其魁散其黨而依然
宗角建營不出頑苗之計其何以能張威令以制
苗夷據(臣)愚見原議長寨建一大營實屬扼要但
駐兵二百名原不足以彈壓應請議增宗角自應
建一子營其羊城&KR0749;同筍焦山等處議俱不設汛
似必不可蓋宗角内屬仲苗原不敢犯長寨四圍
官軍仍不得制也但(臣)未嘗身歴其地固不敢執
巳見亦不敢徇原議前經
奏明將總兵官石禮哈暫留省城令伊前往相度形
勢大小營當幾處官幾員兵幾何務期盡善以計
長久其巳得諸寨宜何布置其投誠諸寨宜何安
撫逐一清查商㩁提臣(臣)再會同諸臣熟商妥議
奏請
聖裁提臣亦以(臣)言為是今石禮哈於六月初八日起
程赴長寨副將劉業浚提(臣)馬會伯巳令赴黎平
新任另委都勻營參將劉朝貴任事新提(臣)楊天
縱緣臨元任内寨長張義登等兇惡不法與(臣)密
議設法拘禁現在懲治故尚未赴任此外如霑益
土州安于蕃鎮沅土府刀瀚等皆係首惡窩庇賊
盜殘虐夷民為地方大害(臣)欲先置於法改土歸
流為懲一儆百之計巳密飭該地方文武官緩圖
楊天縱留心民瘼深熟夷情(臣)當與伊合盤熟計
以便次第舉行長寨一事馬會伯石禮哈自可完
結楊天縱即到任轉恐一時難悉備細耳謹具奏
聞伏乞
睿鑒(臣)謹
奏
知道了甚是甚當近者石禮哈奏到光景似大有頭緒
可慶之舉
硃批諭旨卷一百二十五之一
欽定四庫全書
硃批諭旨卷一百二十五之二
硃批鄂爾泰奏摺
雍正四年七月初九日雲南廵撫管雲貴總督事
(臣)鄂爾泰謹
奏為擒制積惡土官事竊以滇黔大患莫甚於苗猓
苗猓大患實由於土司(臣)自到任至今凡遇夷情
無不細心訪察所有鎮沅土知府刀瀚霑益土知
州安于蕃勢重地廣尤滇省土司中之難治者也
查刀瀚人本兇詐性嗜貪滛自威遠鹽井歸公長
懷不法強占田地阻撓柴薪威嚇竈戸擅打井兵
流毒地方恐貽後患前陞任臨元鎮總兵(臣)楊天
縱在省(臣)業與面商續於六月初二日因密交(臣)
標前營遊擊楊國華等前往如法擒拏據禀巳於
十九日就擒并撤取印信號紙押赴臨安轉解至
於安于蕃勢恃豪強心貪擄掠視命盜為兒戲倚
賄庇作生涯私占横征任其苛索縱親勾黨佐其
恣行卷案雖多法不能究比刀瀚更甚(臣)屢據呈
訴訪察確實於六月二十九日密檄(臣)標左營遊
擊署尋霑營參將祝希堯設法拏解據禀亦於七
月初四日就擒押赴曲靖轉解以上二土司除俟
押解到省審訊確供具疏
題參外務須按律比擬盡法懲治將所有地方悉改
土歸流庶渠魁既除而羣小各知儆惕矣謹據奏
聞伏乞
睿鑒(臣)謹
奏
是當之極實慰朕懷
同日又
奏為恭報頑苗俱靖定議各寨安營事竊以廣順州
長寨建營一案(臣)巳三經奏
聞兹於六月二十一日齎回四月初九日一摺伏讀
硃批仰見
聖主兩端是執精一用中合内合外一歸時措(臣)自維
凡材斷不能窺測萬一然每奉
硃批惴惴凛凛一言一字熟思深體若遇事度情時有
省悟覺一切立功立名要好嫉惡之念漸次消減
竊以長寨一舉專為安營自應仍依原議及石禮
哈於六月十一日到宗角行營於二十二日踏看
各寨相度形勢與(臣)所見相同今與石禮哈及提
(臣)馬會伯公同參酌審其要害權其重輕就原議
中斟酌損益期於至當不敢苟且遷就塞責一時
巳定議大營仍建於長寨即以長寨命名所以威
苗誌不忘也原議長寨設兵一百五十名羊城&KR0749;
設兵五十名合共二百名查此二處係各寨腹心
之地最為扼要應於長寨設兵三百名羊城&KR0749;設
兵七十名方足以資彈壓原議暮謝設兵三名同
筍設兵五十名而未及者貢查暮謝逼近同筍可
以不設而者貢一寨居同筍以裏川販諸姦俱資
藏伏應於同筍設兵五十名而者貢亦設兵四十
名以為長寨左翼原議翁忙井口二寨各設兵三
名焦山設兵三十名而未及火連忙查火連忙尤
為衝要而翁忙井口居火連忙焦山之中則此二
處可以不設惟焦山一帶皆屬深林密箐界通各
路為仲苗往來要徑應於火連忙設兵二十名焦
山設兵八十名以為長寨右翼原議馬洛孔設兵
五名宗角設兵五十名沙子關深井關地頼皮河
四處各設兵四名查宗角實門戶之地馬洛孔適
當宗角之外而沙子關深井關地賴皮河則在宗
角之内是沙子關深井關地頼皮河俱可不設兵
應於馬洛孔設兵十名宗角設兵一百名以為長
寨内應原議董乃谷隆擺架共設兵十一名查谷
隆關最險居各寨之後為羊角&KR0749;之後門而董乃
近於者貢擺架近於谷隆二處無庸另設應於羊
角&KR0749;設一百名谷隆關設五十名據其險要扼以
重兵則前後門路通達無阻首尾相應苗夷雖欲
為姦不可得巳又廣順州原有駐防兵九十四名
今既有長寨大營又有宗角子營則不須多設應
於本州駐防酌設五十名以上共兵八百七十名
查原議止以大定所裁兵五百名分守各寨今擬
添兵三百七十名應於撫標抽撥一百二十名提
添設遊擊一員其添設遊擊即以大定鎮裁缺頂
補仍於通省遊擊内選調如此庶營伍齊整廵守
兼備矣(臣)竊念各寨頑苗燒殺刦擄荼毒夷民巳
駕馭羣苗恩威並濟經營各汛規畫有方其禆益
邊疆良非淺鮮皆我
聖主之賜也更荷
恩諭事定之時許(臣)具
題以軍功賞叙(臣)伏念諸將職任邊方理應戢靖惡
𩔖乃蠢兹仲苗敢於頑抗則平日之懈弛可知及
至官兵齊臨猶結夥拒敵又復遷延時日死傷弁
丁律以軍法何當議叙但積習因仍一時難返叨
沐
殊綸期以鼓勵將來就現在將備而論勇怯各殊智愚
不一軍前情事(臣)巳悉知而建營諸務大綱雖皆
首惡及川販人等現在追究羽黨其未獲而有住
址者現在設法擒拏其先巳逃竄四川者現在移
咨嚴緝其所獲男婦子女俱巳釋放領回其奔散
流亡者俱巳還鄉復業其所獲牛馬器械什物俱
巳賞給兵丁其所獲首級俱巳懸竿示衆其被傷
兵丁俱巳分别奬賞其死傷兵丁俱巳倍加優恤
并所獲各寨疆界田畝戶口租税現在飭令文武
各員逐一清查具冊申報又復札致撫(臣)何世璂
濫先此聲明伏乞
聖主睿鑒(臣)謹
奏
欣悅覽之
雍正四年八月初六日雲南廵撫管雲貴總督事
(臣)鄂爾泰謹
奏為敬陳所知以偹
採擇事竊惟國家政治祇有理財一大事田賦兵車刑
名教化均待理於此財不得理則諸事不振故孔
是用人一事自大吏以至於一命皆有其責而一
身之分量等級庶政之興廢優劣胥視乎此未可
短長用違其材雖能者亦難以自效雖賢者亦或
無廢事伏念(臣)受
恩深重報稱實難自昨歲赴都留侍五日親聆
天語以用人為要以得人為難推誠布公虛衷實踐行
如日月天下皆見(臣)自
陛辭就道以至今日拳拳耿耿不敢暫忘務期努力奮
勉得少有遵循以仰副
聖慈無如識見短淺學力未充昧知人之明切返身之
聖鑒以申愚悃巳耳除巳經奏
聞及未經親見人員不敢冒昧開注外謹將滇黔大小
文武另各開一摺各詳注名下恭呈
御覽伏乞
聖主訓示施行(臣)謹
奏
治天下惟以用人為本其餘皆枝葉事耳覽汝所論之
文武大吏以至於微弁就朕所知者甚合朕意但朕不
過就目前之所見斷不能保其後也覽卿之奏非大公
不能如是非注意留神為國家得人不能如是非虛明
覺照不能如是朕實嘉之但所見如是仍必明試以功
臨事經驗方可信任即經歴幾事亦只可信其巳往猶
當留意觀其將來萬不可信其必不改移也上智之資
從古難得朕前批諭田文鏡言用人之難有兩句可信
者非人何求不可信者非人而何不明此理不可以言
用人也朕實以此法用人卿等當法之則永不被人愚
矣卿等封疆之任古諸侯也闔省窺伺投其所好百計
千方揜其不善而著其善粉飾欺隱何所不至惟才之
一字不能假借也凡有才具之員當惜之教之朕意雖
魑魅魍魎亦不能逃我範圍何懼之有及至教而不聽
有真憑實據時處之以法乃伊自取也何礙乎卿等封
疆大臣只以留神用才為要庸碌安分潔巳沽名之人
駕馭雖然省力唯恐誤事但用才情之人要費心力方
可操縱若無能大員轉不如用忠厚老成人然亦不過
得中醫之法耳究非盡人力聽天之道也燈下隨手寫
來卿可以意會之
同日又
奏為嚴緝黔省漢姦川販據實奏
聞事竊以黔省大害陽惡莫甚於苗猓隂惡莫甚於漢
姦川販蓋夷人愚蠢雖性好刦掠而於内地之事
不能熟悉權謀巧詐非其所有惟一等漢姦潛住
野寨互相依附嚮道引誘指使横行始則以百姓
為利刦殺綑擄以便其利繼復以苗猓為利佯首
隂庇以估其財是虐百姓者苗猓而助苗猓者漢
姦虐苗猓者亦漢姦也至於川販即漢姦之屬串
通苗猓專以綑略男女為事緣本地既不便販賣
且不能得價故販之他省而川中人貴故賣至川
者居多其往來歇宿半潛匿苗寨沿途皆有窩家
既可免官府之擒拏又可通漢夷之消息居則有
歇家為之防衛行則有黨羽為之聲援無從盤詰
莫可稽查及其路逕既熟呼吸皆通不獨掠漢人
之丁口亦復拐苗人之男婦而苗人既墮其術中
遂終為所用(臣)入境以來深知二者之患留心訪
察時欲窮其根株猝難尋其巢穴及長寨之役知
若輩多藏匿其中隨乘此大舉密令諸將中有才
略者細心訪緝借討頑苗之名為搜川販之計合
前後所獲男婦大小數百口令文武各員將要犯
阿撈阿搗楊世臣王有餘等共十二名詳加審訊
鞫其渠魁究其脅從探其窩巢詰其蹤跡無論巳
獲未獲俱逐一得實除將現在要犯嚴行監禁情
罪可原者盡行釋放其巳逃諸要犯隸黔屬者通
行捕拏外伏祈
聖恩諭令川省撫提諸臣按姓名居址同心密緝務期
擒獲盡絶根株毋使漏網庶兩省漢夷皆安而刦
殺綑擄之風永靖矣伏乞
聖主睿鑒施行(臣)謹
奏
卿此心此行不但當代督撫聞之可愧實可為萬代封
疆大臣之法程朕實嘉賴焉勉之
上蒼照察再無不倍增福夀子孫榮昌之理再兩江非卿
不能整理如朕之意雲貴一切事宜俟料理有頭緒時
還向卿要一可代之人來兩江與朕出此一大力可留
心但諸務不可因此旨促迫為之常德夀可勝撫任否
楊名時朕原欲調進大用今覽卿所奏外任亦甚屬緊
要卿意如何
同日又
奏為分别流土考成以專職守以靖邊方事竊照流
土之分原以地屬邊徼入版圖未久蠻煙瘴霧窮
嶺絶壑之區人跡罕到官斯地者其於猓俗苗情
實難調習故令土官為之鈐制以流官為之彈壓
開端創始勢不得不然今自有明以來巳數百年
中外一體流土同官既有職銜寧無考察乃仍以
夷待夷遂致以盜治盜徒令挾土司之勢以殘虐
羣苗隨復逞羣苗之兇以荼毒百姓横徵苛斂貢
之
朝廷者百不一二而燒殺刦擄擾我生民者十常八
九必須控制有方約束有法使其燒殺刦擄之技
無能施為而後軍民相得以安兹准部咨伏讀
聖諭以流官有設立吏目者職分卑微無印信可行無
書役可遣土司意中倘有輕忽之念則未必肯遵其
約束今可否酌土司之大小將微員如何改設重其
職守使流土相適地方各安該督撫會同密議具奏
欽此大哉
王言所以為邊方計者誠無微不燭無遠弗照矣除俟
會同督撫諸臣將兩省各府州通盤合計妥議覆
奏外(臣)竊念流官固宜重其職守土司尤宜嚴其考
成土司之考成不嚴則命盜之案卷日積大凡殺
人刦財皆係苗猓雖一經報聞隨即緝捕而潛匿
寨中巳莫可窺探故無論吏目等微員任呼不應
即使府州關移臬司牌票亦置若罔聞十無一解
非知情故縱即受賄隱藏其在流官束手無策大
吏深難其事不敢咨
題多從外結其實得外結者亦復無幾故刦殺愈多
盜賊益盛擄人男女掠人財物苗子無追贓抵命
之憂土司無降級革職之罪有利無害何靳不為
此土司之考成不可不嚴所當與文武流官畫一
定例者也據(臣)愚見事各有專責應分為三途盜
由苗寨專責土司盜起内地責在文員盜自外來
責在武職責在土司者末減流官責在文員者末
減武職責在武職者亦末減文員參罰雖俱不免
輕重各有攸分盜由苗寨者是平時不行鈐束而
臨事又不行防閑此土司之罪也盜起内地者是
鄉保不能稽查而捕快又不能緝獲此文員之罪
也盜自外來者是塘汛不能盤詰而兵丁又不能
救援此武職之罪也以此三者分别議罪土司無
辭流官亦服然所以清盜之源者莫善於保甲之
法(臣)屢與督(臣)楊名時撫(臣)何世璂熟商酌議擬
立規條行之兩省及閱邸鈔知荷蒙
聖恩著九卿詳議具奏(臣)等伏候奉
旨部行到日當即頒行一體遵奉外按保甲之法舊以
十戸為率雲貴土苗雜處戶多畸零保甲之不行
多主此議不知除生苗外無論民夷凡自三戸起
皆可編為一甲其不及三戶者令遷附近地方毋
許獨住則逐村清理逐戶稽查責在鄉保甲長一
遇有事罰先及之一家被盜一村干連鄉保甲長
不能覺察左隣右舍不能救護各皆酌擬無所逃
罪此法一行則盜賊來時合村百姓鳴鑼呐喊互
相守望互相救護即有兇狠之盜不可敵當而看
其來蹤尾其去路盡力跟尋訪緝應亦無所逃至
於保甲之外最重者莫如嚴責捕快與汛兵蓋内
地之盜捕快多有知情外來之盜塘兵且為通氣
平時緝盜之捕快皆宜分定鄉村某方失盜罪在
某捕快而捕快之中亦有姦良不一能否不齊又
須每十人立一快頭如緝盜不獲者捕快與快頭
一同治罪大抵盜情未有能欺捕快者其塘兵之
設原以晝則盤詰夜則廵防伊等平日毫無所事
每晝則看牌賭錢夜則飲酒酣睡甚或乘空偷竊
出人不意種種非為又或夥衆結強唆使刦掠陽
防隂助其惡不可勝言必須嚴加號令定為成法
使不得不留心盡力盤詰稽查則盜賊既弭而兵
丁亦皆可用矣謹具陳明伏乞
聖鑒(臣)謹
奏
兵部刑部都察院各議具奏
雍正四年九月十九日雲南廵撫管雲貴總督事
(臣)鄂爾泰謹
奏為恭謝
聖恩事雍正四年八月初十日(臣)齎摺家奴蒙
恩賞給驛馬銀兩並捧
御賜(臣)珍器六件果乾一匣到滇(臣)隨郊迎至署恭設
香案望
闕叩頭領受訖及本月二十八日(臣)齎摺家奴復蒙
恩賞給驛馬並捧
御賜(臣)紗一箱磁器二箱到滇(臣)隨郊迎至署恭設香
案望
闕叩頭領受訖敬啟摺扣恭悉
聖躬甚安自入夏來更好(臣)無任懽忭遍告屬僚蓋
一心獨運萬幾過勞慮有不格之豚魚隱施曲成之造
乎此設於此有不尊是無人理設於此猶不親是
無天理狗子亦有佛性忍自不如狗子乎(臣)知愧
象未識真如而無著生心時參常住知忠孝之通
天思勇決以立命顧以鈍根下質振拔殊難若不
時時勤惕驅之使前則此心一放精力日減神智
不生漸就墮落百不能為將使天下後世謂鄂爾
泰濫受
殊知不堪重寄自貽隕越有傷
聖明則雖骨化形銷痛心無巳天高地下生生世世其
何以自處言念及此(臣)實不敢暇逸(臣)並不知辛
硃批若稍存慰朕之𩔖亦屬欺隱之
寳訓念念自反事事𩔖推惟有實際凛體以毋負我
慈父以毋忤我
嚴師而巳謹此繕摺恭謝
聖恩(臣)謹
奏
朕實竭力與諸卿共勉以仰答我
大慈大恩皇考之念定矣
同日又
奏為欽遵
聖諭事竊以東川歸滇其烏蒙事宜前荷
聖諭與岳鍾琪會同辦理欽遵在案八月二十八日齎
摺家奴回敬啟東川一摺復荷
硃批是當之極卿與岳鍾琪商酌不煩朕諭也欽此(臣)
自初奉
聖諭念東川新附一切先須安頓各有定規方可相機
行事隨經密委各員前往踏勘其形勢田土營汛
礦厰俱經禀覆粗具節目(臣)前擬以援勦左協全
營官兵移駐東川巳經陳明俟親加查勘即當
題請移營待移營事定應先將巧家等六營地方凡
屬頑梗滋擾者或須擒拏或令投獻悉為歸轄流
官軍合攻其三面川省汛營截其去路探穴尋鼠
諒無所逃遁但事須慎密未便預為聲張故進取
之期難以預定臨時關會勢必不及(臣)於九月初
九日謹遵
聖諭巳詳細具札密致岳鍾琪預相商酌凡烏蒙必由
大路以及旁斜曲徑諸可通川者是何地方屬何
管轄應飭何員作何防偹一一查算明確一面密
諭各員一面密札覆(臣)以便臨期就近調度在岳
與烏蒙土府無異若不改土歸流三省交界均受
其擾或先制烏蒙徐圖鎮雄或一舉兩就出其不
意或令二土府互相呑併然後剪除統容(臣)親歴
相度後稍有定算再行詳酌至於東川原駐官兵
因循巳久必不能制土夷或撤歸川營或應行裁
減俟(臣)具
題聽候部議並俟岳鍾琪札覆其援勦左協現在將
弁雖俱能稱職但新歸之地諸事未定非有控制
經營之才不能幹濟亦須揀選調補斯可勝任據
(臣)試看督標前營遊擊楊國華幹練通達兼能詳
慎馬龍州知州黃士傑操守才具俱優實心任事
蒙可圖而田地礦厰次第清理即
國賦可增民生攸賴矣伏乞
聖主睿鑒施行(臣)謹
奏
欣悅覽之
同日又
奏為欽遵
聖諭事竊長寨一案(臣)屢經奏
聞跪捧
硃批剴切詳盡一切情形悉蒙
睿鑒八月二十六日接准部文復荷
聖諭此案著將各犯交與鄂爾泰審訊窮究詳悉分别
定擬並安插撫恤使地方永遠寧謐不受惡苗之擾
一一經理具奏欽此伏念仲苗積惡原成於因循即
偶加創懲仍均圖苟且故前歲誘擒阿近猶未及
安營而今春長寨餘兇即抗不旋踵勢所必然斷
難再誤前據黔省文武各員種種詳禀初則招致
各寨頭人捏詞投誠(臣)不准許勒令進𠞰繼雖以
直至六月二十七日擒獲阿搗七月初十日擒獲
阿撈八月初五日擒獲李竒然後渠魁皆得羣苗
喪膽各寨畏威就目前論刦殺之風似可少戢但
良法以圖久遠屢經催飭各吏促將長寨一切事
宜彙造清冊以憑相其形勢酌其重輕庶可就中
參酌畫為規條至今尚未詳覆及八月十六日聞
李竒既獲大局全定即應具疏奏
聞了結此案(臣)因就前後所報諸事擬有會稿專致陞
任鎮(臣)石禮哈并致提(臣)馬會伯撫(臣)何世璂公
同參酌考訂確實以憑會
止長寨一案亦不止苗情一事也正擬請
旨容(臣)親行踏勘方可絲毫無欺並地方一切事宜面
與撫提諸臣懇切參議以便慎擇辦理兹捧誦
聖諭如見(臣)心自欽奉之後隨又嚴飭文武各員一應
事件查清彙齊以憑親勘俟其詳覆到日(臣)即一
面
題報一面起程大抵審鞫兇頑務得實情安設營汛
必據險要既先之以重兵彈壓即繼之以清冊稽
查按其戶口照漢民以行保甲清其田畝借賦役
以為羈縻不獨戶與戸環相連保并寨與寨互相
甘結則容一兇苗而羣苗為之獲罪隱一兇寨而
各寨為之靡寧勢不能不互相舉首交為盤查又
復使之剃頭辮髮以新其面目懲惰勸勤以收其
分别會辦俟長寨事結各案稍有頭緒即取道東
川親行踏勘總期凛體
合併陳明為此具摺並繳
硃批原摺併(臣)摺二扣(臣)謹
奏
同日又
奏為剪除夷官清查田土以增租賦以靖地方事竊
以苗猓逞兇皆由土司土司肆虐並無官法恃有
土官土目之名行其相殺相刦之計漢民被其摧
殘夷人受其荼毒此邊疆大害必當剪除者也(臣)
受
恩深重職任封疆日夜籌思若不盡改土歸流將富強
負
君父而累官民故以(臣)愚昧統計滇黔必以此為第一
霑益土州安于蕃經(臣)拏禁
題參後隨分委幹員將各田畝戶口銀穀數目逐細
清查緣土州安于蕃地土更廣私莊尤多清冊尚
未造報現據遊擊楊國華威遠同知劉洪度造報
鎮沅土府清冊前來查該土府每歲額徵米一百
石今每歲應納米一千二百一十二石零每歲額
徵銀三十六兩今每歲應納銀二千三百四十八
兩零是其徵之私槖者不啻百倍數十倍而輸之
倉庫者十不及一二百不及二三由此𩔖推又何
可勝計再查附近鎮沅之者樂甸地方與元江新
平景東接壤四面皆隣漢土一線緊逼哀牢素為
野賊出没門戶其江形山勢尤為險阻且當按版
各井䭾鹽要道原係世襲土長官司管轄該長官
司刀聯斗昏庸乖戾受漢姦把目主使為害地方
民夷怨恨若不一併改流終難善後(臣)就告發各
件即委楊國華同劉洪度止帶兵一百名徑至者
樂甸質審案擬相機行事而刀聯斗自知罪無可
逃隨即出迎投獻印信號紙但求免死情願歸流
帶終身以示鼓勵則強不如安于蕃刀瀚勢不如
頑半出寨目因地制宜更須别有調度(臣)巳面與
新提(臣)楊天縱詳細密商并將各要件逐一開單
交付查訪以便會辦務期兩省邊方永遠寧謐仰
副
聖懷而心長力短時切惶悚伏乞
聖主訓示遵行(臣)謹
奏
朕中心嘉悦竟至於感矣有何可諭勉之
同日又
奏為報明銅鹽事竊(臣)到任後清查鹽課據署鹽道
楊馝報出雍正三年分額外沙滷鹽一百餘萬斤
並石屏等店應節省銀約二千兩當經摺
奏入奏銷冊造報在案今查自正月起截至八月終
止所收過沙滷鹽共二百三十三萬八千五百斤
應獲課銀四萬五千一百六十八兩零除扣還薪
本銀二萬一千六十八兩零外該正額贏餘銀六
千八百兩零該額外贏餘銀一萬七千二百九十
九兩零再九十冬臘四箇月仍該收鹽一百二十
餘萬該獲贏餘銀一萬二千餘兩(臣)料算白鹽沙
滷一項但用心調劑不時稽查每歲必可得餘鹽
三百五六十萬有增無減其各地各井一應收鹽
發鹽脚費店費以及秤頭鹽工食費等件徹底清
有濟也至於礦厰原係自然之利但屬可開之地
俱有益無損查雲南各厰課歲額共不過十萬兩
而每有虧缺猶須移抵在該管官吏亦非盡不肖
非盡無才實因仍聊且之習有以中之(臣)今數月
來巳將滇黔二省巳開未開巳報未報各礦厰明
查密訪粗知情事猶未敢迫速激成弊端統俟勘
驗確實逐漸料理陸續
奏報外查路南州大龍井銅厰前於春季内辦獲銅
六萬餘斤巳經(臣)摺報兹據糧道張允隨禀單自
四月起截至八月終止共抽收課銅買收餘銅又
辦獲銅五十八萬八百餘斤合春季六萬餘斤共
辦獲銅六十四萬八百餘斤應獲息銀約共二萬
二千餘兩再核至年終銅銀合算仍應獲息銀一
萬一千餘兩是就此一厰今歲巳獲息三萬餘兩
各厰雖衰旺不同多寡難定然竭力清剔俱不無
小補合併報明伏乞
聖主睿鑒(臣)謹
奏
卿朕之竒臣也朕實實欣幸之至
同日又
奏為恭報秋收併米糧價值仰紓
聖懷事竊照滇省今歲自夏徂秋各屬雨澤調勻兩迤
田畝高低不一盡得栽插榖穗秀發今各府之早
稻巳穫晚稻現刈將半雲南廣南等十七府通計
收成俱有九分十分惟楚雄姚安二府夏間得雨
稍遲止可八分收成至於今歲蕎麥遠近飽收高
可至四五尺粒粒圓足每一京石價不過五百錢
民間大得接濟目下省城米價每京石賣銀一兩
三錢臨安大理等府每石約一兩二錢其餘各府
州縣有七八九錢至一兩外者較省城之價稍平
蓋非兵民輻湊之故其寧州宜良南寧通海太和
等縣雖間遇山水驟衝嵩明彌勒安寧平夷昆明
等州縣雖間有冰雹蟲傷然少者僅數畝數十畝
多者不過一二百畝隨經該州縣勘驗詳報酌動
倉榖賑恤俱不致失所至黔省亦雨暘時若高下
田地皆得及時播種據各屬詳報早稻現在收穫
晚榖亦俱結實通省收成約計八九十分省城米
價每市斗折倉斗一斗五升每市斗價銀九分各
屬之市斗大小不一其價亦高下不齊以倉斗計
算每斗不過四分以至六七分若俟收穫完日其
價便可平減似此年豐物阜比戶盈寧實由我
皇上宵旰乾惕至誠感召之所致(臣)不勝慶幸不勝感
切謹繕摺奏
聞伏乞
聖鑒(臣)謹
奏
卿總督滇黔
上蒼自然賜此昭應也深慰朕懷
雍正四年十一月十五日雲南廵撫管雲貴總督
事(臣)鄂爾泰謹
奏恭請
皇上聖安
朕躬甚安今歲更覺健旺皆
皇考在天之靈賜佑之所致冬至前後三天大雪盈尺朕
甚欣幸特諭以慰卿懷
同日又
奏為恭謝
聖恩事雍正四年九月二十日(臣)齎摺家奴蒙
恩賞給驛馬並齎回
欽賜(臣)
御用既濟丹一缾并方湖筆五匣佛手柑一簍蜜荔枝
二缾到滇(臣)隨郊迎至署恭設香案望
闕叩頭謝
恩祇領訖續於十月初二日雲南府知府袁安煜到任
口𫝊
聖諭汝到雲南下旨與總督鄂爾泰聞得伊些須小事
每辦至二三更天若是勞壊了時不是欲報朕恩反
為負朕矣嗣後但辦大事斷不可如此欽此(臣)既捧
誦
硃批復跪聆
慈訓感激踴躍非口所能述而荷蒙
聖鑒宛在心目形之欣悅重以慶幸敬繹一德一心之
義君臣期共勉之之
旨心動神依不敢復作三代以下想(臣)復何言實難以
自寬也伏念邊方大事惟賦與兵弼以刑名期於
月初四日服
聖慮見(臣)羸瘦若恐不勝煩勞一旦殘廢不能終職者
(臣)身受
又係燈下率筆字跡更屬可笑也
同日又
奏為恭謝
聖恩敬陳愚悃事雍正四年十月二十二日(臣)齎摺家
奴齎回
御賜(臣)人參八斤哈密瓜二箇扺貴陽省城(臣)隨郊迎
至貢院恭設香案望
闕叩頭謝
恩祗領訖敬啟
硃批卿此心此行不但當代督撫聞之可愧實可為萬
代封疆大臣之法程朕實嘉賴焉勉之
上蒼照察再無不倍增福夀子孫榮昌之理再兩江非卿
不能整理如朕之意雲貴一切事宜俟料理有頭緒
時還向卿要一可代之人來兩江與朕出此一大力
可留心但諸務不可因此旨促廹為之常德夀可勝
撫任否楊名時朕原欲調進大用今覽卿所奏外任
亦甚屬緊要卿意如何欽此(臣)伏讀之下感極愧生
念(臣)身荷
殊恩至矣盡矣心實無巳行多不逮業業兢兢時恐隕
越
上蒼照察(臣)實不敢自欺至於兩江重任原非(臣)愚所能
勝然誓欲酬
兹蒙
聖諭不敢不盡言之一夷情之無制也查雲南土官多
半強豪所屬苗衆悉聽其指使殘暴横肆無所不
為其土官懦弱者兇惡把目為害尤甚不但目無
府州亦並心無督撫及至事大經官或欲申理夷
等暗行賄賂捏詳結案上司亦不深求以為鎮静
而刁抗不法任拘不到者又復不可奈何隱忍了
事貴州土司單弱不能管轄故苗患更大平日燒
殺刦擄拏白放黑以為生計有徑至城汛綑人子
女明說某處勒令取贖者而本家不得巳哀贖地
方文武亦視為故常隱忍了事至於或經控告兇
犯百無一獲而原告原報并干證人等反拖累至
即使拏幾土官殺幾苗首亦不過急則治其標本
病未除恐終難寧帖一軍伍之不振也雲南兵丁
不減内地即貴州兵弱亦猶勝江南奈武員因循
成習惟事逢迎羣聚省城鑽營朋比有累陞至副
參而未一到營者營伍何賴(臣)受事後首經嚴示
房鑼鍋斧橛等項大半不偹即火鎗弓刀操練必
需者亦多殘缺至於空糧夥糧種種名色倒馬朋
馬種種勒侵相沿巳久視為常例即有努力自愛
之員亦未免避嫌從衆雖經(臣)確訪嚴飭寬其既
往勉其將來業據各屬陸續禀報軍器俱現修整
糧馬俱現頂補然猶未敢深信(臣)自滇赴黔巳經
由曲尋鎮援𠞰左協尋霑營過安籠鎮屬安南營
盤江營普安營至安順提標抵貴陽營省城俟審
理事畢擬由黔西協大定協威寧鎮抵東川府再
回滇省仍擬明歲親歴雲南各標協營查勘軍裝
朦矣一地利之未盡也雲貴兩省雖地少山多然
水旱均平荒年甚少且礦厰鹽井出産頗多何至
不如江南一府計每年協餉共需數十萬兩為百
年計竊有隱憂(臣)查雲南鹽課實李衛之功雖尚
有疎漏實力有不能銀銅各厰每至缺額仍湏羡
餘抵補(臣)料斷不至此貴州亦有礦厰兼多砂鉛
欲私開則明有官禁欲官開又難於私侵因循苟
且大半中止至於鹽井原屬地脈流滇通蜀不應
外黔今採訪鹽井共得數處現煎試一井巳有微
效託賴
聖仁山效其靈地呈其寳或可以得濟民食也雲貴荒
地甚多議者謂宜開墾不知利之所在人爭趨之
不禁其開墾而不來開墾者緣荒地多近苗界實
慈訓一水陸之不講也雲貴遠居天末必須商賈流通
庶地方漸有生色今水路不通陸路甚險往來貿
易者非肩挑即馬載費本既多獲息甚微以致裹
足不前諸物艱貴(臣)查湖南水路直達貴州鎮遠
府由鎮遠而施秉由施秉抵黃平州界雖中有阻
礙(臣)今現巳開通黃平州地方雖山高水陡不能
行舟然不過一二站若由重安江溯源而上漸次
開濬亦原有河路自貴陽而南水路難通然開平
旱路使可行車猶人力所能為况雲南金沙江原
通蜀粤東川府牛欄江直通四川貴州永寧州黎
平府可通川楚疏決導引縱一時難措而日積月
(也)來即遲至十年二十年但能成事實雲貴永遠之
利也以上四條撮舉大要節目繁多不敢𤨏瀆(臣)
不自揣思欲鏤肝剖膽略定規模使後來勝(臣)者
可以推廣即不及(臣)者亦可以依循斯(臣)力既竭
(臣)心稍慰仰懇
聖恩兩江另
同日又
奏為欽遵
聖訓事竊(臣)敬陳所知一摺荷蒙
硃批治天下惟以用人為本其餘皆枝葉事耳覽汝所
論之文武大吏以至於微弁就朕所知者甚合朕意
但朕不過就目前之所見斷不能保其後也覽卿之
奏非大公不能如是非注意留神為國家得人不能
如是非虚明覺照不能如是朕實嘉之但所見如是
仍必明試以功臨事經驗方可信任即經歴幾事亦
只可信其巳往猶當留意觀其將來萬不可信其必
不改移也上智之資從古難得朕前批諭田文鏡言
用人之難有兩句可信者非人何求不可信者非人
而何不明此理不可以言用人也朕實以此法用人
卿等當法之則永不被人愚矣卿等封疆之任古諸
侯也闔省窺伺投其所好百計千方揜其不善而著
其善粉飾欺隱何所不至惟才之一字不能假借也
凡有材具之員當惜之教之朕意雖魑魅魍魎亦不
能逃我範圍何懼之有及至教而不聽有真憑實據
時處之以法乃伊自取也何礙乎卿等封彊大臣只
以留神用才為要庸碌安分潔巳沽名之人駕馭雖
然省力唯恐誤事但用才情之人要費心力方可操
縱若無能大員轉不如用忠厚老成人然亦不過得
中醫之法耳究非盡人力聽天之道也燈下隨手寫
來卿可以意會之欽此(臣)身受
殊知不忍自棄雖為
國家得人之義未敢忘公而虛明覺照之誠實難斯
信捧誦
天語内顧驚慚(臣)獨何心敢不益自奮勵凛體終身至
於明試以功臨事經驗信其巳往觀其將來杜窺
伺欺飾之源别庸碌才情之用敬繹
寳訓目朗心開此固經權之極則政事之要樞覺因材
器使之論猶屬後起未為先覺者也恭惟我
皇上至誠至明無偏無倚如日在天中魑魅魍魎無所
逃遁而寸木小草均被栽培若或自避陽和何由
曲施化育人皆自取
天本無心大小臣工羣知審所自處矣(臣)念可信不可
信原俱在人而能用不能用則實由巳忠厚老成
貪官之弊易除清官之弊難除實緣貪官壊事人
皆怨恨樂於改正清官悞事人猶信重礙即更張
也但有守有才者實難多得而有才無守之人駕
御稍疎即不用於正惟能動其良心制其邪心使
彼熟知利害漸愛身名然後可以濟事(臣)自揣不
逮當努力勉之貴州撫(臣)何世璂自奉
聖諭附札郵寄(臣)弟鄂爾竒荷蒙
聖恩補授工部侍郎業具疏奏
謝外竊爾竒少有志氣才具亦不甚庸但每多偏執
會
即係陳奕禧之孫合併覆
奏(臣)屢荷
恩綸比儗逾分一言一字熟會深思敬念我
奏
同日又
奏為欽奉
上諭事竊(臣)於九月十九日以烏蒙事摺
奏後嗣於十月十八日接部咨以川督(臣)岳鍾琪特
參土府一疏復蒙
聖旨俞允各委文武大員會審(臣)隨於途次遴委曲尋
鎮總兵官劉起元併糧儲道張允隨前赴東川且
密囑劉起元止隨帶健丁百人餘選精騎在營静
候俟川員到日會商妥確相機行事去後因復札
致岳鍾琪與之相商務期共體
聖意謀出萬全及十一月初十日(臣)由長寨回黔省岳
屬民志未齊待移營之後諸務俱就然後計及烏
蒙一舉可定今岳鍾琪既經
題請奉
旨會審自難刻緩在土府禄萬鍾癡蠢小兒招縛殊易
而伊叔禄鼎坤跳梁巨惡就擒稍難必將兩兇一
齊拘到則改土歸流庶能有濟正恐以疑畏之心
生驕悍之計則文告不從武功須預且烏蒙鎮雄
地連唇齒乘機因便並當剪除隨經札覆岳鍾琪
逞頑肆虐勢埒罪均大凡四省刦殺之案多由三
郡酋虜諸兇總以逼近隣疆沿成惡習殺人擄人
越境以逃緝人拏人隔省無法幸而擒獲償牛償
馬視人命為泛常一或潛蹤移咨移關目官府為
故事凡此卷牘叢集如山故三土府不除則四省
界難靖(臣)意先將烏蒙鎮雄兩府俱定即當移致
廣西督提諸臣會審合𠞰改土歸流伏乞
聖主密頒
諭旨俾令先事預謀同心協力則雲貴川粤邊疆寧謐
而民皆安堵地皆樂土矣(臣)謹
奏
所論甚是巳密諭韓良輔矣
陳時夏有母在家欲告假接其母同赴任所朕許命地
方官送來可以不用伊親往伊深感情願爾可與楊名
時委一微員同陳時夏之弟一路用心照看好好送至
蘇州可命乘驛前去爾等亦幫助費用令其如意即伊
家中亦為之安頓妥協不可令其母繫念爾等併時常
照看將此亦諭楊名時知之再起身日期不可催迫遲
早取伊母之便有年紀人路上著好生照料隨便歇息
行走不必因乘驛定限特諭
同日又
奏為欽遵
聖諭事竊(臣)於十月初四日由滇赴黔於二十一日抵
貴陽省城恭祝
萬夀後即親往長寨由定番州經威遠汛抵谷隆關沿
關陡竣幾無行路今雖鑿開小徑尚須平治及登
關遠望各寨分明頑苗盤踞其内洵屬險要由谷
隆而進峰嶺崚嶒叢箐隱密人跡罕到復由羊角
&KR0749;經巖底冗磉等十數寨始抵長寨營凡住五日
得以遍查各寨相度形勢酌定規模大抵仲苗兇
頑皆由恃險負固得肆猖狂凡燒殺刦擄之犯即
明知其人無論十數名兵役不敢直入而巢穴詭
祕亦難以搜捕如者貢同筍羊角羊城焦山打壤
等寨實藏姦之所此數百年來所以因循忍事莫
可如何而地方難以寧謐也現今諸惡雖擒猶未
盡獲羣苗雖靖猶未盡歸況兵器不收則兇具尚
在生資無計則惡燄難消伏讀
上諭於審訊之下必繼以窮究安插之中必繼以撫恤
籌先善後洞燭精詳固不獨定廣二州當下受福
仿行通省實可以謀永遠(臣)凛體
聖旨宣布
皇仁業於長寨等處通行告諭苗衆懽忻遵奉惟謹三
日之内除前所收五十七寨外復有數十小寨焚
香接踵頂謝
天恩除前進勦之時所獲大弩弓七十三張箭筒十一
箇箭三筒刀二十七把皮盔二十一頂皮甲二十
七身標十二桿外兹復督令將兵流土等官各寨
搜查又得大弩弓四千二百一十七張箭筒三千
四百五十七箇藥箭三萬餘矢環刀五百六十一
把挑刀一百六十九把雜刀八十四把皮盔七十
六頂皮甲三十八身棉甲一十四身標四百六十
二桿交鎗二門其尚有收繳未盡者務期搜清永
除兇具至於田畝前巳經丈查非(臣)過於苛求實
欲借以羈縻應俟田戸全歸後再定科則報部其
現在各寨前經逃竄有失耕種所有今歲應納額
銀一百四兩零(臣)巳宣示恭懇
聖恩豁免所有告諭八條另繕呈
御覽料理粗定復由火連忙馬洛孔等寨以抵宗角通
查所造營房巳十有八九月内可以完竣遂由廣
順州回省審理苗販各案抑(臣)更有請者苗性愚
蠢不知官法不聞教化故得肆意恣行今長寨既
設有武職彈壓廵防仍當設一文員宣諭開導查
貴陽一府有同知一員通判一員同知原有理苗
之銜定廣實頑苗之藪請即以貴陽同知移駐長
寨就近料理庶兵民相安再打壤一寨接連竹林
井口大案兇犯多出其内(臣)緣未經親勘故前議
猶有疎忽終不敢稍有回護將就了事查羊城&KR0749;
雖險與長寨相望不過二里且非出没要路設兵
三十名儘足防守原不須七十名長寨既設有參
將留千總一員亦足供驅遣(臣)傳同諸將酌擬於
羊城&KR0749;減兵四十名於長寨營減兵二十名撥長
寨把總一員移駐打壤則與焦山汛同為右翼而
竹林井口等寨俱得伏制矣除審理各案事畢一
廢弛非大聲急呼猝難振拔用兵之舉實出不得
議雖經(臣)嚴飭猶復支飾遷延若非
聖明獨斷指示周詳此舉終無頭緒苗患正未有底止
也其前摺内開未獲惡苗姦販各犯有續經石禮
哈馬會伯委員拏獲者(臣)到長寨又飭拏首惡季
成等十餘人到案其餘躱避諸犯雖查訪巳確不
難遣兵立擒但羣苗甫安驚魂未定若再行遣兵
勢皆鳥散必致流毒地方(臣)現密交定廣協副將
馬世龍楚雄府知府張廣泗設法誘擒諒亦無所
逃遁至於劉業浚不職斷難姑容(臣)親勘形勢偹
悉情罪應俟敬陳長寨始末一本奉
旨到日據實叙參聽候部議再(臣)前請酌撥撫提標兵
移駐長寨摺内荷蒙
硃批酌撥甚當但有不得巳便添設數百兵能費幾何
錢糧總以地方平静安妥為要可題請奏聞如實足
用則巳欽此仰見
聖主眷注邊方慎重營伍之至意(臣)敢不凜體但查撫
標現存城兵一千五百名今抽撥一百二十名提
標現存城兵二千六百名今抽撥二百五十名儘
題請外合併奏
聞謹具摺
奏伏乞
聖主睿鑒(臣)謹
奏
雍正四年十二月二十一日雲貴總督(臣)鄂爾泰
謹
奏為恭謝
天恩事雍正四年十一月二十日(臣)進
獻土物家奴回抵貴陽荷蒙
聖恩賞收并
御賜(臣)貂皮五十張本月二十四日管撫(臣)楊名時承
差復齎回
欽賜墨刻
御書魏徵十思疏一幅到(臣)及二十五日(臣)自貴陽起
程至二十七日於清鎮縣屬鎮西衛地方(臣)齎摺
家奴蒙
恩賞給驛馬齎回
御賜(臣)貂尾冠一頂袍縀九聯鹿尾鹿肉一簍哈密瓜
二箇到(臣)計在黔一月四奉
恩賜榮幸巳極(臣)隨於各日跪迎至行署恭設香案望
闕叩頭謝
恩祗領訖謹啟摺扣敬誦
硃批荷蒙
聖主矜奬過分比儗逾倫望希大夀勉作竒臣至有中
聖主臨御以來事事遵承
聖祖言言必稱
天參贊化育惟天下至誠(臣)等親際
唐虞不能許身稷契巳深慚愧顧復何心甘漢唐賢臣
之不如勤勤勉勉只所以自盡實不能仰副萬一
乃屢荷
殊褒捫心滋懼敢不益思奮揚以竭綿力續接家信知
於十月二十六日欽奉
特旨補授(臣)雲貴總督加兵部尚書銜兹於十二月十
八日巳准部咨行知(臣)隨恭設香案望
闕叩頭恭謝
天恩另疏奏
誠必敬矢勤矢慎時時問心勿自昧天良巳耳謹
此繕摺齎
奏伏乞
定(臣)擬於除夕回省朝
賀元旦令節再往霑益州適中之地就近料理統俟
事畢回署日具疏
題報合併聲明(臣)謹
奏
是
同日又
奏為欽遵
聖諭事竊(臣)烏蒙鎮雄摺内荷蒙
硃批徐徐斟酌為之此事急不得岳鍾琪巳請身到成
都就近料理涼山普雄等事朕巳允其請此一大事
全賴二卿協衷勉力為之也欽此伏念(臣)身受
殊知叨膺重寄邊方大事敢不謹慎但事在審機法惟
遵制若機無可乘原不妨遲緩倘事有可圖則務
宜神速如烏蒙土府一案既經川督(臣)岳鍾琪
題參革職奉
旨各委大員會審則禄萬鍾等出而聽審自應按罪定
招抗不赴審即應遣兵擒勦名正言順不待再計
者也(臣)自接准部咨訪查烏蒙舊事康熙五十三
年曾奉
欽差侍郎噶敏圖會同雲貴督撫諸臣齊集畢節縣提審
各案土府禄鼎乾抗不赴質坐待兩月餘不得巳
令流官入烏作當換出禄鼎乾及至到案並無嚴
兇燄益熾而至今主文劉建隆猶有不敢正視烏
蒙之語查烏蒙兵馬共不及一萬所恃者惟標刀
弓弩大礮止二座鳥鎗不過三百桿渠魁止禄鼎
坤握其大勢又與禄萬鍾母子不和而禄萬鍾年
纔十五一聽劉建隆主使毫無知識但得禄鼎坤
其餘俱可應手料川省委員必不能拘提到案因
先示以不可犯次示以不忍殺隨於赴黔之便沿
途酌派官兵并各土兵俱令各在營候調聲言烏
蒙少抗即擬進𠞰一面密檄署東川府黃士傑密
差幹役入烏打探并覓熟識土目之人前去開導
曉以利害明告(臣)舉動一面委總兵官劉起元糧
道張允隨先赴東川料理一切候川省委員到日
再赴威寧會審并移知川省督提諸臣去後續據
黃士傑呈送禄萬鍾禄鼎坤詳文俱稱烏蒙與東
川緊連去滇省不過六百里情願照例撥歸雲南
等語(臣)隨以烏蒙原屬川轄今欲歸雲南事關
題達仰候酌奪至於奉
旨會審之件本部院與川督部院事同一體順則蒙福
内止提達木一人並無禄萬鍾禄鼎坤等且無革
職摘印拘審字樣遂得藉口支吾不前而禄鼎坤
狡黠自領數十頭目并土兵數百人前來江界差
頭目請黃士傑會話黃士傑禀明總兵糧道帶領
數人親往江界諭以順逆曉以禍福禄鼎坤見並
無一兵感泣畏服遂率伊二子并各頭目隨至東
川并剃頭改服以明輸誠之意及(臣)本月十三日
抵東川前一日禄鼎坤父子迎至百里外匍匐道
左情詞哀切隨行至郡(臣)各賞給縀疋銀牌面加
飭諭并委為土守備令隨同遊擊張鶴前去土府
招喚禄萬鍾等及十九日據土府禄萬鍾詳稱欽
奉
天旨革職憲牌提審未蒙兩省憲員知照在於何處何
日臨審懇恩寬限俟將案内提審人犯催齊親領
赴轅等語至二十日亥刻又據張鶴禄鼎坤各禀
報禄萬鍾母子並無異詞奈被劉建隆楊阿台等
協同鎮雄范掌案紐紐巴等唆撥挾制斷不肯令
出去非先擒此數人不能了事等語(臣)隨酌撥官
兵當夜檄行去訖該(臣)看得禄鼎坤既經投到烏
蒙大勢巳無能為雖遣官兵直抵土府料亦不敢
抗拒大約半月内俱可平定烏蒙改流目下不難
設官安營歲需費帑銀數萬有名無實終於無補
況恩威寬猛之間少有未協猶恐滋後患(臣)受
亦不能待合併聲明(臣)謹
奏
為此一事朕不能釋懷萬不料其如此完結實非人力
朕惟以手加額心叩
蒼穹我
聖祖君父在天之靈賜佑耳此事豈不用張弓持矢所能
了者國家祥瑞之事卿之竒功也朕之慶喜筆難書諭
同日又
奏為據實奏
聞事竊(臣)家奴齎摺抵黔内奉
硃批何世璂恐有書生迂習未知可能料理黔省正在
振作之任否據實奏聞朕意欲易之欽此伏念黔省
吏治因循委靡由來巳久隱田荒土從未一清礦
厰銅銀誰經親驗而燒殺刦擄之案毫不關心惡
夷姦蠧之防動則束手非有振作之才難堪料理
之任誠如
請留黔俾(臣)得同心協力依次料理一二年後將
有規模至於軍務苗情隣省野夷等件(臣)當加意
總理斷不敢以遠在滇省少有諉卸也謹據實奏
聞伏乞
聖主睿鑒(臣)謹
奏
覽卿此奏朕放心矣
同日又
奏為欽遵
聖諭事竊(臣)進
貢家奴抵黔欽奉
硃諭陳時夏有母在家欲告假接其母同赴任所朕許
命地方官送來可以不用伊親往伊深感情願爾可
與楊名時委一微員同陳時夏之弟一路用心照看
好好送至蘇州可命乘驛前去爾等亦幫助費用令
其如意即伊家中亦為之安頓妥協不可令其母繫
念爾等併時常照看將此亦諭楊名時知之再起身
日期不可催廹遲早取伊母之便有年紀人路上著
好生照料隨便歇息行走不必因乘驛定限特諭欽
此(臣)隨敬錄
硃諭齎送楊名時并札囑預先料理外恭惟
聖主曲體下情無所不至用其子并念其母慰其心更
恤其家身受者難安見聞者增感而(臣)伏讀數四
泣下沾襟重念(臣)父家居十五年時(臣)弟兄俱幼
(臣)母拮据倍常迨婚嫁事畢窮乏益甚續(臣)襲世
職充侍衛(臣)父謝世(臣)母甘旨不能繼憐(臣)最篤
望(臣)最切及雍正元年(臣)疊荷
殊恩而(臣)母巳先三月見背故自任江蘇擢雲南(臣)富
貴巳極而飲食服御亦未敢稍事華美者痛念(臣)
母不及待
恩榮不忍令妻子輩過分受享也兹奉
恩諭照看陳時夏之母淚從中來不能自止
聞伏乞
睿鑒(臣)謹
奏
同日又
奏為敬陳東川事宜事(臣)自長寨事竣於十一月二
十五日由貴陽府起程過威寧鎮至東川府此三
百六十里内人煙俱寂雞犬無聞惟隔三十里有
塘兵二三名茅屋數間而入山處古木參天遠山
處平疇萬頃取用盡屬良材墾治皆為美産然而
田皆蒿萊地盡荆棘耕種不施漁樵絶跡者則以
地近兇夷徒齎糧以資寇盜故民不肯為官不敢
問而近城數十里内肥饒之土亦半抛荒雖藉口
烏雄之侵擾實地方有司之不用心也(臣)住威寧
兩日查勘一切見西北康家海子一帶一片積水
長可百餘里細詢土人俱稱明季原曾開田舊有
河三道後因河身淤塞無處洩水故廢棄至今(臣)
隨尋看河身三道河形仍在緣下三十里為白石
崖所阻故爾漲漫查白石崖傍有土山可以開挖
通流約略工價不過三千兩倘得成熟可出米數
萬石較稻田壩八仙海子更屬近便(臣)巳面委文
武各員逐細勘估擬於明春捐價興工及十二月
十三日抵東川雖城垣傾圯人戶蕭條然而覩其
山川察其形勢按其疆畝稽其厰地固膏腴之府
物産之區也坡坂宜蕎原隰宜稻田高水活旱澇
無恐緣歸流之後仍屬六營盤踞諸目逞兇歲遇
秋收輙行搶割故改土三十年仍然為土所有而
文武官員離省二千里長寓省城每於終歲文來
收租武來散餉此外皆不復問自
聖主御極以來各加整飭雖文員到署武職到營而因
循畏縮錮習難返墾田開礦之議從未與聞今(臣)
所至之處宣揚
聖德播告
天威土府雖尚未除而道路所經無不惕慄凡於官弁
兵丁申之以訓詞給之以奬賞并𫝊諭六營長諸
頭目賜以銀牌牛酒無不踴躍帖服惟命是從隨
復按籍稽查逐欵清理據東川定額歲賦不及四
百兩並無秋糧設兵一千名歲需米三千五百餘
石每石議定折銀一兩六錢四分係於成都藩庫
請領今既歸滇來年春季即該滇省放給而現在
倉儲並無米石(臣)查得舊有官莊一十九處每年
納租米一千四百餘京石係文武各員私收之項
今應歸公又查得舊有禄氏莊三處共十三村每
歲約有租四百餘石禄氏原係獻土之婦今禄氏
身後無嗣亦應歸公查此二項通共可得租米二
千石現在可充軍糈再合郡隱漏田畝甚多應趁
此逐一清丈按畝陞增每歲兵糧量可資給不須
更慮至於抛荒地土半屬良田通計開墾不下數
十萬畝一時難以招募且開墾定例六年後陞科
亦緩不濟事(臣)現巳置買耕牛捐造農器擬於者
海漫海等處蓋房百餘間先墾田萬餘畝雇工分
種明歲秋收即可得糧二萬石除添放兵米外用
備修理接濟厰民諸事可以調劑查東川礦厰頗
多前川省未開亦以米糧艱難之故現在湯丹一
厰(臣)巳採試礦苗甚旺就目前核算歲課將及萬
金此外如革樹等厰凡十餘處待米糧足用通行
開採雖或衰旺不一皆不無小補再東川地方遼
闊營長伙目侵占田畝私派錢糧甚至縱夷刦殺
綁擄平民非一知府一經歴所能遍理查巧家一
營逼近烏蒙去府窵遠歴遭烏酋殘踏似應設立
一縣將馬書弩革米糧壩以扯汛等處歸併管轄
者海地方素通烏蒙暗行不法應將縣典史移駐
者海將革舍阿固伙紅等處歸併管轄歹補地方
亦難府治百里山深箐險應設廵檢一員將五龍
卑七法戞等處歸併管轄則補地方遠在江外應
設廵檢一員將阿木可徂普毛杉木箐等處歸併
管轄如此則凡緊要地方俱有職員分理墾田開
礦協辦有人而營長伙目改立鄉約保長一體編
甲將稽查既嚴漸染亦易二三年後東川將為樂
土矣至於東川營制(臣)前議請移援勦左協駐防
原為東川一府計今若得烏蒙改流則東川烏蒙
鎮雄三府必應設一鎮東川又可不必安協容俟
烏蒙事定合撥兵數通算糧餉必銀米不至大增
然後可以定議(臣)現同曲尋鎮總兵(臣)劉起元詳
細籌畫應併東川府一切續議事宜再行請
旨合先陳明謹繕摺具
奏伏乞
奏
覽此奏甚為嘉奬賞悅一一從至誠三昧中料理之事
朕實不知如何待卿而方於此心不負但實憐卿心血
於意不忍耳
同日又
奏為奏
聞事竊照阿墩子奔子欄其宗喇普為西等處緣貼近
滇省應歸滇省管轄經雲南提(臣)郝玉麟四川提
(臣)周瑛會勘定擬咨商川督(臣)岳鍾琪前督(臣)高
其倬詳議具
題業經奉
旨依議欽遵在案(臣)准部咨隨檄委中甸辦事原任劍
川州知州楊正輔駐防阿墩子曲尋鎮遊擊顧純
祖候同川省委員清勘界址交割錢糧并移知川
督撫臣去後續據委員禀報略稱阿墩子其宗喇
普為西等處頭人俱無異說獨奔子欄素與中甸
不和恐歸滇之後受中甸營官鈐制而頭人敦住
扎什者舊係巴塘所屬號為小神翁遂造為浮言
譯出番信稱不願歸滇以蠱惑衆聽并投訴各署
等語(臣)念受降外夷原以示羈縻既與中甸不和
自不應令中甸營官管轄致生事端但奔子欄既
經歸滇又不應仍令巴塘營官管轄以滋混亂查
巴塘原有三營官若撥一員屬滇奔子欄地方仍
令照舊管轄庶幾兩便隨札商提臣移咨川省并
檄知委員著令曉諭安慰去後嗣又據委員詳報
鶴麗鎮(臣)張耀祖咨呈大略謂川省委員巳到正
調齊阿墩子各處頭人會同勘界割歸滇省而敦
住扎什獨不遵奉復再三開示歸滇之後並不令
中甸營官管轄仍撥巴塘營官來滇管轄伊始終
抗拗且率領數百人并馬匹器械等集聚喇嘛寺
名為會議勢甚梟張而其宗喇普等處又各具番
信急欲歸滇恐受敦住扎什之害請兵防護查四
川提督給有番民信牌有不願歸滇代為再
奏之語故敦住扎什恃以狂悖
欽差大人來時亦曾面言巴塘營官差人到洛籠宗行
營投遞番信有不願歸雲南受中甸營官管轄的
話川省委員見勢不能清交巳俱回省請示等語
而提(臣)郝玉麟并稱川提督咨文内明知昌波奔
子欄二處應歸滇省而進呈
御覽之册又造入川省巴塘項下並未註明應割分滇
省字樣以親勘同議之事自相矛盾甚不可解據
此則前此之給牌情節顯然等語(臣)接准川提(臣)
周瑛咨與郝玉麟咨札無異竊思奔子欄等處既
皆内附則歸滇歸川均屬一體維
聖主軫念邊方原使各圖寧謐而大臣仰體
睿慮詎敢作意區分即番夷各懷巳私但知此疆彼界
在權衡應知大體何得朝四暮三乃爾持疑不定
至今交割未清況或蜀或滇豈可令頭人自主而
孰遠孰近又早為屬吏通知惟上議既定則下情
日自有妥議緣
欽差鄂竒等回京覆陳情事恐縈
聖懷先此奏
聞(臣)謹
奏
郝玉麟將此情由奏到即詰問周瑛但支吾亂道毫無
定見平常人也巳諭岳鍾琪將敦住扎什調回川省巳
議定之事豈可任其自主雖如此諭去恐非奔子欄部
落之情願或少生事端今覽卿此奏朕毫不繫念矣
硃批諭旨卷一百二十五之二
欽定四庫全書
硃批諭旨卷一百二十五之三
硃批鄂爾泰奏摺
雍正五年正月二十五日雲貴總督(臣)鄂爾泰謹
奏恭請
皇上聖安
朕躬甚安自去冬以来外緣順序身體更覺好都中内
外情形一切平静卿好麽
同日又
奏為恭謝
聖恩事雍正五年正月十七日(臣)家奴蒙
恩賞給驛馬齎回
欽賜(臣)貂冠一頂四團龍補服一領龍袍一襲
御書福字一幅對聯一副并蘋果文旦甜橙廣橙福橘
三箱哈密瓜二箇鹿尾鹿肉樹雞關東魚四簍湯
羊一隻到滇(臣)隨率同在省文武官員郊迎至署
恭設香案望
闕叩頭謝
恩祗領訖敬啓恭請
聖安一摺荷蒙
硃批朕躬甚安今歲更覺健旺皆
皇考在天之靈賜佑之所致冬至前後三天大雪盈尺朕
甚欣幸特諭以慰卿懷欽此及遍誦
硃批望(臣)最切勉(臣)甚至數復之餘不能仰視伏惟
聖祖之默佑實
皇天之照鑒而至誠之感通千里萬里有如響應若賢若
愚均被鈞陶此則
聖主之所獨契而凡具心性者之所知奮知愧而且感
且泣者也念(臣)身遭
異數無有倫比午夜捫心實慚不稱乃復邀
殊典賜龍補龍袍跪捧之下益深惶悚自顧何人敢當
兹非分謹什襲供奉并
奏
覽
同日又
奏為恭報雨雪事竊以滇城氣候四時相近伏不言
暑臘不知寒三冬之雪尤不多得仰頼我
聖主軫念民依遠邇一視
躬耕祈榖報穡勸農以先天下達於海㝢
仁孝誠敬
上天鑒之自郊畿之近訖萬里之遥無不丕應如響隨聲
今
京師大雪盈尺而滇中之雪亦前所希有冬至前後
時氣甚正水能結冰自二十二二十三日為始前
後雪約可數寸城外較大各郡縣所報不一大槩
得雪處多十二月初十日雪勢尤溥遍及滇黔是
日(臣)正由威寧行八十里至黑石頭地方駐劄帳
房次早布帷乍啓雪盈半尺詢之滇省亦復不減
總計數月以来天氣雖多晴和而風雨惟時可稱
調順正月二十三日春膏竟日田疇霑足現在蠶
豆已收麥苖盡茂不獨夏熟可望豐登即秋成亦
應占大有謹附摺
奏仰紓
聖懷(臣)謹
奏
深慰朕遠念卿具此丹誠再無不感格
上蒼垂鑒
聖祖慈佑之理都中今春雨雪亦邀數次浩蕩之
恩澤矣
同日又
奏為覆
奏事竊候補通判(臣)管旆一摺荷蒙
頒發到(臣)捧誦
硃批此條奏内除勾去一條或有可採擇之處發来卿
看欽此(臣)謹據愚見僃悉陳之
一漢姦宜禁一條查邊境逞兇莫如頑苖而頑苗
肆惡專仗漢姦此兩省文武所共知而(臣)於長
寨一案巳痛切言之盡法處之但苗之族𩔖甚
繁凡黔粤四川邊界所在皆有今安設營汎兵
苗錯處之地雖不能禁漢民之不相往来而刦
殺之風自可少息其餘無營汎之寨專屬苗夷
聚處原不應許漢民雜居多借貿易之名巧為
勾通之計自宜嚴行禁止立為條約遍告漢夷
夷民毋得容留漢民毋得擅入況保甲之法已
行則鄉保頭人自應稽查地方隣佑自應首告
使皆各有責成違者並坐而流官土司亦各定
考成舊議以拏獲川販十五名准予紀錄一次
夫川販漢姦潛匿兇寨非動官兵難以擒拏又
各分巢穴并非聚集一處則以一時獲十五名
此最難之事即或前後合算能拏獲者㦯不止
十五名然多由外結並不報部故雖有鼓勵之
典而踴躍效力之員甚少(臣)請嗣後凡有擒獲
川販漢姦審眀實有通同苗夷刦殺案件每擒
獲一起即詳加紀錄一次一切刦殺等事俱不
姦或可絶跡矣
一藥箭宜禁一條(臣)查兇苗所恃惟有兇器(臣)自
親行長寨巳將定廣各寨兇器查繳無餘仿行
蔵在家以防盜賊凡白晝出門者概不許擕帶
其有萬不得已事必欲夜行擕帶兵器者先通
知鄉保頭人告以欲往某處擕帶何器何時回
家鄉約給以圖書號票所過共幾塘汎則給以
幾號票每一塘汎盤騐放行收票登簿每月終
鄉保至塘汎查對凡有白晝擅帶兵器及夜行
雖不收繳與收繳同但湏文武各員奉行嚴眀
庶能有濟至於箭藥多自川粤来現巳嚴示并
密訪飭拏其拏白放黑之說(臣)自受事後即行
嚴禁犯者懲以重法今此風雖少減尚未能盡
淨總俟兇惡土司土目盡情懲創一歸法度後
則此患可絶若不治其本縱時加剪伐恐旋除
旋長終非遠計也
一倉貯宜榖一條(臣)查積貯之法榖原勝米然實
心任事存乎其人不但存七糶三可以長行即
青黃不接之時減價多糶俟秋成買補既可推
陳納新並可歲增餘息則倉廩日盈災荒無慮
為甚雲貴亦然(臣)自涖滇以来凡銀折印借民
欠勢壓等弊皆漸次禁止其有虧短各屬盡勒
限完補踰限不完者即指名
題參今巳各知警惕努力急公至於米應易糓雖經
一黔省鼔鑄一條(臣)查黔省地方地瘠民貧故分
毫出入必湏較量輕戥潮銀所在通行若換制
錢必先加戥折色甚以為苦況兇苗雜錯見財
即殺人往来行客尤未便帶錢故鼔鑄之議不
果行至於黔省産銅原不止威寧一府即不湏
運雲南銅亦可以供鑄但開採礦厰動聚千萬
人油米等項定湏預籌若少不接濟則商無多
息民累貴食一旦封閉而衆無所歸則結夥為
錢可當銀民自樂利庶幾可以行遠為現今計
一書辦擬批宜行禁止一條(臣)查書辦擬批原係
錮習緣上下文移非吏不諳是否定例非吏不
熟故官不親理固全憑乎吏官即親理亦半恃
乎吏江浙固甚黔省亦未能盡除殊不知吏等
作主而蠧胥姦巧窺官之意指乘官之懈怠援
例揆情言之確鑿鮮有不為所愚者該通判不
准書辦擬批之請固亦清弊之一端但官無識
力或少精勤則内幕代勞之說其弊實與書辦
或反斷湏自主惟據理按律竭力盡心俾胸中
不執一成見自權度不至於大差至於才具庸
條覆
奏伏乞
聖主睿鑒施行(臣)謹
奏
覽
同日又
奏為覆
奏事竊貴州安籠鎮總兵官(臣)蔡成貴一摺荷蒙
頒發到(臣)捧誦
硃批此事如何應行與否所奏是與不是定議奏聞應
具題作卿主意具題欽此(臣)按廣西西隆州古障地
方土目王尚義等一條細查舊案係貴州普安州
捧鮓地方苗目阿九等與王尚義等歴年互争歪
染烏舍壩犁魯磉等寨於雍正二年正月控告焚
擄無休兩年以来自前督(臣)高其倬并貴州撫提
鎮諸臣移行粤省撫提諸臣屢經咨催即何世璂
到任後咨檄交馳無如西隆地因煙瘴該牧寄寓
省城一歲中惟冬季暫駐其地而一切催徵事務
又復倥偬遂至任催㒺應則愆期之咎多在粤省
今准部咨奉
旨令(臣)與何世璂委大員會勘隨經委貴西道吴應龍
前往并咨催粤撫遴委大員速集會審俟審定詳
報到日(臣)等再當會議竊思隣邊地方苗民雜處
搶擄為常刦奪不巳姑息因循釀成此習其故多
由外結此至當不易之論(臣)經將分别流土考成
使各有專責不致互相推諉遲延不結之處繕摺
具
奏業奉
聖旨諭部議覆在案至於黔粤之交原有大江為界祇
因犬牙相錯以致彼此紛争今若劃江而理江以
南屬之粤江以北屬之黔則界限井然防守稽察
文員一條(臣)查此地民苗雜處距州二百四十里
止有安籠鎮分防之遊擊一員一切地方事務並
無文員管理而武職又不敢違例干預今請添設
文員事屬應行但黃草壩地僻民貧飬廉無出若
添設廳員無論庸鄙者不能相安即清介者亦難
以自給據(臣)愚見㦯改歸安籠廳管轄則事簡原
昧定議巳密委員將應分撥黃草壩所屬疆界田
畆戶口人丁并與安籠廳道路遠近等項確細查
聲操守清白辦事亦盡心雖不無過當處實係好
奏伏乞
聖主睿鑒施行(臣)謹
奏
前卿奏泗城土府一事請朕密諭廣西預偹之摺朕便
錄與韓良輔諭令凖僃伊回奏許多識見淺鄙之閒論
二年韓良輔亦曾奏過此事今奏與前意不符或其間
有賄求之弊朕稍疑焉伊奏欲親至滇省與卿面商朕
巳有旨命李紱同韓良輔前来卿等可將三省交界一
切事宜講眀齊心料理方於地方有益若事不畫一恐
難措辦並有旨若有用兵處粤省撫提鎮命卿節制矣
卿可悉心籌畫俟伊二人到来將此定界一事一併合
議具奏
同日又
奏為欽遵
聖諭事竊烏蒙一事(臣)於雍正四年十二月二十一日
再經摺
奏自(臣)委遊擊張鶴與投誠土弁禄鼎坤前往烏蒙
諭革職土府祿萬鍾赴審去後續據鈔呈禄萬鍾
奉有川督(臣)岳鍾琪印牌調烏蒙土兵五千名協
𠞰凉山效力贖罪求寬期赴審隨據威寧鎮總兵
(臣)孫士魁遊擊哈元生知府楊永斌稱有四川永
寧千總孟如林云奉川督臣印牌准調土兵效力
贖罪是實竊按改流之事(臣)初意原欲緩圖緣岳
鍾琪既將禄萬鍾等請
旨革職與(臣)會審復札致到(臣)謂將来抗不服拘囑為
運籌預定共圖厥成則係奉
旨欽件又自不容少緩為川省計惟有密&KR0702;營汎各路
預防一面密咨會(臣)一面委員直至烏蒙摘印提
審如或順来則按罪定擬倘行抗違則合兵擒勦
國體所關名正言順似無庸再計(臣)愚兩月以来仰
頼
聖主仁威招致祿鼎坤来歸宣慰夷衆渙散夷兵即土
府母子亦屢欲投獻事巳垂成乃祿萬鍾忽接該
總督撥兵印牌見無革職會審字樣而烏蒙主文
劉建隆楊阿台等鎮雄范掌案紐紐巴等遂有革
職並無眀文提審亦無員到我們自屬四川等語
(臣)料岳鍾琪此舉雖係掉虎離山欲先奪其巢穴
以便改流之計殊不思祿萬鍾即出界劉建隆楊
阿台必不肯出界即使劉建隆等一同出界遵調
效力則既許以贖罪勢難再行問罪若竟行寬免
是特參革職請
旨會審之案難以了結如仍行䆒治則失信於夷人所
關更大(臣)雖未准移知不敢不愈加愼重以謀萬
全隨一面將辦理情形僃細移知川省諸臣并切
札飛逓一面密交總兵劉起元并各將弁俱限於
十二月二十五日各自營起程二十七日各駐劄
所指汎地相機行事徑取土府(臣)隨自東川起程
於本月二十九日回署示以緩勢以安夷心續據
各員禀報自(臣)回署之後漢姦劉建隆楊阿台等
每日計議整點夷兵潜窺内地且有鎮雄之范掌
案紐紐巴等前往協助帶領二千餘人来攻魯甸
又有一千餘人圍繞後山欲殺歸滇之禄鼎坤以
堅衆志時左協遊擊張鶴已駐魯甸隨分撥弁兵
與祿鼎坤帶領土兵三千餘人由山坳往迎夷賊
聞四山礮聲齊起知官兵巳到衆始潰散總兵(臣)
劉起元亦抵魯甸檄令遊擊張鶴及威寧遊擊哈
元生知府楊永斌等一面整兵一面招撫直進烏
蒙而烏蒙各寨頭目等沿途投誠者前後巳三千
餘戶相約剃頭者無算各為宣揚
聖德播告
天威給以安插告示賞以銀牌紬緞布疋羊酒等物一
時懽聲雷動賊等見大勢巳去計無所施而烏蒙
之劉建隆楊阿台鎮雄之范掌案紐紐巴等遂將
萬鍾母子簇擁上馬并男婦數百名口馬匹財物
盡行搬運而去又逼勒烏民相隨從行有行不數
里㦯數十里逃回者甚衆是時遊擊張鶴哈元生
知府楊永斌等既駐劄土府隨將烏蒙倉庫錢糧
戶口什物等件眼同禄鼎坤逐一查勘只餘鎗礮
弩弓等件並無多物當即封固仍交看管而總兵
劉起元亦於正月初二日帶兵抵烏隨分撥兵丁
跟蹤祿萬鍾等去路續據尋霑營守僃朱廷貴并
祿鼎坤等行至戈奎河拏獲李三阿固二人手持
漢夷兩書稱係鎮雄土府隴慶侯與祿萬鍾書内
有雲貴即有毒意岳公爺自為作主我們自然来
鹽井渡相會等語於是各將於老李渡鹽井渡米
鐵女白迭大關&KR0749;等處分兵追擒據報獲有劉建
隆妻女等共八人業交威寧府收禁(臣)看得烏蒙
鎮雄互相朋比脣齒為姦今烏蒙已遁土府一空
土地人民盡皆内附勢如釜魚籠雀安所脫逃而
鎮雄怙惡不悛土府隴慶侯年纔十五皆由范掌
案紐紐巴等為之主使又有胞叔隴聯星為之飬
姦(臣)於進兵烏蒙時即令取道鎮雄以懾其膽又
密令威寧鎮(臣)孫士魁知府楊永斌誘致聯星聯
星自知服罪歸命軍前願求效力兩土府山川形
勢俱能熟諳不獨為鎮雄前導并願為烏蒙前驅
(臣)以鎮雄之有聯星亦猶烏蒙之有鼎坤姑令善
為羈縻鎮雄之勢又巳分其大半復嚴飭各將并
密致提(臣)楊天縱調撥健兵一同會𠞰俟慶侯擒
獲則萬鍾愈孤即奔命入川實自投羅網檄札纔
行後扵正月十四日接到岳鍾琪来札具言給牌
之意原以烏蒙負凉山為嵎故特差員假調兵為
名借以踏勘其通凉山之路凉山平則後路絶不
妨少待俟凉山事竣即訂期並進先奪其巢穴等
語十八日又接来咨巳令遵義協副將張玉帶領
官兵一千五百名前来聽候調遣川撫(臣)馬會伯
来札亦稱共調漢土兵三千名前来等語總俟川
省官兵一到或授意誘擒㦯勒兵立𠞰維今之計
湏先制隴慶侯後及禄萬鍾以烏蒙已窮鎮雄未
艾先難後易一舉兩得料此二兇皆可計日成擒
無煩
聖慮在(臣)與岳鍾琪凛遵和衷辦理務出萬全之
眀諭兩地一心原無同異緣岳鍾琪遠駐陜省難知虚
實不得不少有遲迴(臣)以身經其地親見事機不
敢不勉效神速總期寧謐邊方何分彼此疆界謹
將現在情事據實奏
聞伏乞
聖主睿鑒施行謹
奏
所奏知道了祿萬鍾已投到川省岳鍾琪即奏聞欲問
罪正法改土歸流朕巳批諭審眀定案一面奏聞一面
解送與卿明白雲貴未了案件後方可定擬連奏有二
摺待回繳時將朕批諭隨便發来卿可密觀便知朕辦
事之道理矣此事在岳鍾琪略務巧些彼意以凉山冕
山之事不就烏蒙未能輕了見卿調撥神速似少有怪
意但皆存為國效力之心即便争功亦屬快事朕亦欣
悅嘉之耳内外大臣但患不争功也戲筆
雍正五年二月初十日雲貴總督(臣)鄂爾泰等謹
奏為奏
聞事雍正五年正月二十六日據者樂甸辦事遊擊楊
國華報稱雍正五年正月十九日據塘兵報稱鎮
沅夷猓不知何故鼔譟突扵正月十七日四更時
候聚衆數百人將衙門放火焚燒威遠同知劉洪
度巳被害防汎兵少不能彈壓乞發官兵星速前
来免致猖獗等語又據附近文武各員報同前事
(臣)隨一面移咨提(臣)郝玉麟一面飛調元江協副
將張應宗新㠄營參將曹登雲景蒙營參將李登
科各領官兵星速前往并照會臨元鎮總兵官孫
弘本酌帶本標官兵親赴鎮沅確查起釁實情相
機𠞰撫去後又據景蒙營參將李登科禀稱據普
威營分防把總何遇奇報稱正月二十三日據鎮
沅各夷等訴稱鎮沅府地方自雍正四年六月改
土歸流百姓無不傾心悅服不意劉太爺家人踢
打人民苛索銀兩今日要草料明日要柴薪終朝
苦打每日謝銀三四五錢不等哀求纔罷故此我
們急了纔將衙門焚燒並無别念懇祈轉報賞行
安撫等因卑職巳發示曉諭再相機行事等語(臣)
等查得鎮沅土府自改土歸流已經八月夷民帖
服並無異議即刀瀚親支兇惡頭目心懷不甘亦
未露形跡至威遠猓黑一種從不耕種兼無房舍
棲止專以打牲刦擄為生現有命案檄令緝拏歲
内已據劉洪度報眀殺死猓黑一名拏獲五名扵
鎮沅府監禁在案此案事由或有以激變㦯相約
復仇俱未可定除俟文武委員確查起釁情由并
聞伏乞
皇上睿鑒(臣)謹
奏
據理而論激復二種情由皆有朕前有旨著嚴苗猓黎
夷之處分岳鍾琪奏摺内巳兩次批諭改土歸流固係
美事然必委用得人不令野愚小民有避溺投火之想
方保永安長治如謂兵威震慴之時視如禽獸任意凌
虐苛求若令一思故主所關甚鉅等語矣觀此劉洪度
必有自取死之道但傷及許多兵民朕心深為惻然當
此振作之初必酌中料理疎而不漏方好全頼卿措置
得宜料卿自無過不及之慮也題到自有旨
烏蒙鎮雄一奏摺留中此事岳鍾琪少務巧些朕不甚
取此事俟題到自另有旨如川員畏難隠諱之處當移
知岳鍾琪不可回護哈元生前取仲苗赫赫有名今烏
蒙所效之力實出格外具疏時可一一申明若有副將
缺或參將缺當引旨題用此番進取烏蒙官弁俱甚屬
可嘉題到朕自加恩議敘禄鼎坤不料如此改面革心
非但贖罪兼當論功可著實設法安插令出望外以勸
將来事雖就緒善後務要得人卿詳細愼重籌畫可也
聞楊國華人亦甚去得未知果否
雍正五年三月十二日雲貴總督(臣)鄂爾泰謹
奏為恭逢
上聖慶覩殊祥事欽惟我
皇上
德參兩大
道合一清
兼聰眀睿知之能念念必欽
天法
祖
綜激濁揚清之用事事皆主敬推誠惟其上下同流
諸祥於焉畢致亦且神人交洽百物為之呈奇蓋
自
御極以来時聞嘉徵屢告日月合璧五星連珠早識
天心之協應蓍草叢生嘉禾九穗更知
地祇之效靈若夫黃河之水千年一清史冊所𫝊亙古罕
見者也(臣)謹按京房𫝊曰河水清天下平又按易
乾鑿度曰天降嘉應河水先清又按王子年拾遺
記曰黃河千年一清至聖之君以為大瑞此皆論
其理不能實舉其事即隆盛之代間或一見不過
逾時逾刻之頃一州一邑之地今閱邸鈔扵雍正
四年十二月十六日為始上自河南下迄淮徐河
水澄清地逾二千餘里期歴二十餘日自古迄今
曾未之前聞(臣)在萬里之外聞兹上瑞懽忻之餘
倍切感激蓋河源發自天上見扵崑崙之山鍾於
星宿之海入於龍門積石之地遍扵雍冀豫兖徐
揚之間其源流為最長其支𣲖為最盛其性得中
故黃流浩瀚其蓄至厚故濁浪奔騰而欲求其清
波澄澈輝映千里勢必不能惟我
皇上聖聖相承知淵源之有本謙謙益著信德業之彌
光亦保亦臨時凛
上蒼之鑒致誠致慤常懷
聖祖之憑析理如日月常懸無微不燭鏡物似冰霜四映
何地弗瑩故瑞氣所覘遂現澄清之象而渣滓盡
去乃顯河伯之神此皆
皇上本其誠孝之符致此清眀之騐(臣)等遭逢
聖世遘遇
鴻庥思登畔岸而未能惟切冰淵以自礪顧復荷蒙
聖主巍巍不與蕩蕩難名用錫福於臣工大沛
恩扵中外各加一級言嘉庶職之劻勷伏念
九重實冀羣工之洗滌藉使黃河如帶惟期清白常存
乃知
聖德同
天正是太空不有益信
福如川至同頌九如竊願(臣)效華封申歌三祝誦及
河喬嶽欣聞百神之懷柔念維清緝熙仰紹
二祖之勲烈蓋誠無不動憂勤即是嘉徵感而遂通儆惕
長符瑞應矣(臣)爾泰無任踴躍懽忭之至除俟接
准部文恭疏奏
賀外謹
奏以
聞
向来朕不深信史冊所載此事不料見於今日朕實惶
愧而不敢當益凛敬畏之心發乎至誠惟與卿等竭力
黽勉利益蒼生
社稷以答
上蒼之格外垂恩
聖祖皇考之賜佑耳
同日又
奏為恭謝
聖恩并陳愚悃事雍正五年三月初一日(臣)齎摺家奴
蒙
恩賞給驛馬齎回
御賜(臣)松糕一匣茶糕一匣酥食一匣燻猪風羊肉一
簍抵滇(臣)隨郊迎至署恭設香案望
闕叩頭謝
恩祗領訖謹啓摺扣荷蒙
硃批朕躬甚安自去冬以来外緣順序身體更覺好都
中内外情形一切平静卿好麽欽此恭惟我
皇上聖敬日躋乾行不息本憂勤惕厲之思為仁育義
正之治内外平静遠邇攸同都中情形自可想見
獨念萬幾就理
聖躬過勞萬里(臣)心時切微慮兹屢奉
硃批健旺安好實不勝懽忭此固上瑞所從来諸祥之
符騐也及遍誦
硃批(臣)不敢卒讀不能仰視惟有對
天指日矢此血誠以自免悖負感謝謙抑之詞亦並不能
著一語更念(臣)自覲
天顔巳逾一載回憶
陛辭之日我
慈父眷顧矜憐時宛在心目俯首淚垂現今地方事務
止鎮沅威遠尚未寧帖烏蒙鎮雄正湏料理計遲
至四月俱可完畢此外田畆礦厰各件業巳選委
分理彙報總核亦可無悮懇請
聖恩俯鑒愚悃准(臣)扵八月末旬起程扵十月中旬抵
京俾得隨在廷諸臣慶祝
萬夀并面陳一切恭聆
聖訓則依戀私忱得以稍申而封疆重寄亦知所自效
矣伏乞
聖主睿鑒
俞允施行(臣)謹
奏
今歲萬夀節朕不受禮地方事務雖少就緒正資料理
卿之欲来見朕朕知發乎至誠非具套文之可比而朕
亦實想卿凡諸外用大臣陛辭朕不忍别至扵落淚者
惟卿一人耳況我君臣年紀他日歡聚有日當權輕重
而為之不必作兒女態可静心治理地方今歲不必来
同日又
奏為欽遵
聖諭事竊土府一案於雍正四年十二月二十一日摺
内荷蒙
硃批為此一事朕不能釋懷萬不料其如此完結實非
人力朕惟以手加額心叩
蒼穹我
聖祖君父在天之靈賜佑耳此事豈不用張弓持矢所能
了者國家祥瑞之事卿之奇功也朕之慶喜筆難書
諭又奉
硃批岳鍾琪已奏從滇料理為便自然就近歸滇為是
題到有旨卿只管奉此旨籌畫料理欽此(臣)伏念烏
蒙鎮雄兩土府擾害邊疆為患三省數千百年来
稔惡巳久今仰頼
聖天子大知大孝誠無不動感而遂通邀
蒼穹之鑒愜
聖祖之靈使兩土府聞風授首漢土騰懽計滇黔進兵之
期在上年十二月二十七日而得烏蒙土府在是
月二十九日祿萬鍾等之投川員在正月初七日
得鎮雄土府在正月十四日隴慶侯等之歸川營
在正月十七日兩旬之内二酋同歸實非人力所
能為(臣)何敢冒功所惜漢姦惡目人等惡貫巳盈
自絶扵天不能見幾扵早既巳蹈苗民逆命之罪
豈能免防風後至之誅故雖獻土歸印難贖前愆
若不將兩地漢姦惡目人等盡法懲治并土府等
移置内地絶其根株則雖改土歸流而餘風未殄
終貽後患至扵改流之後據(臣)愚見東川烏雄三
府應總設一鎮以資控制東川現有一營鎮雄應
添設一營以資聲援烏蒙仍設知府一員魯甸地
方添設一縣鎮雄府應改設一州歸併烏蒙府屬
其安鎮設營所需官兵糧餉(臣)現在籌畫抽減那
湊亦所增無多統俟奉
旨到日一一詳議具疏
題請(臣)務當盡力料理俾得一勞永逸以仰紓
聖慮除將兩土府底定情由另疏報眀外謹具奏
聞(臣)謹
奏
籌畫甚是妥協今滇黔數處改土歸流新定苗夷正資
彈壓烏蒙鎮雄等處擴地甚廣應添兵處不可惜此小
費當謀一勞永逸萬不可將就從事俟歸化日久一切
如内地一般時再議減撤未為不可當知朕意料理可
也
同日又
奏為覆
奏事竊四川永寧協副將張瑛三摺荷蒙
頒發到(臣)捧誦
硃批此係張瑛條奏之三摺朕觀此人愚俗蠢夫但向
日聲名甚好亦不可以人廢言爾等現今整理烏蒙
之事或有可採處發来卿看岳鍾琪亦照樣發去矣
有可採處取用若無用之論不必逐欵回奏欽此(臣)
謹據愚見敬陳大略
一各營盔甲宜亟補造一條(臣)查營伍器械除盔
甲外火鎗刀箭尤為緊要旗幟帳房鑼鍋等項
皆當齊僃邊方承平日久一切廢弛軍裝不整
誠如該將所慮但據稱餉乾既不敢扣公費又
無贏餘欲請補造束手無策等語(臣)查標營公
費原可騰那倒斃馬價亦有餘剩若提鎮不受
禮節將弁不肆侵分補造軍裝無不足用如必
請動正項或又尋别項恐弊將百出後且難繼
況一切軍器原取堅銳並以壯觀近見所造盔
甲鎗刀等件多不堪用有名無實將欲誰欺應
一已歸流之土民宜從
國制一條據稱歸流百姓仍聽土目管轄席其椎䯻
裹氊之舊宜令剃頭改裝分設里長甲首令百
姓輪流充當土目俱遷腹地等語(臣)自長寨之
役凡各寨投誠前後剃頭者巳數千人及烏蒙
之役各土兵情願剃頭者又數千人率皆出自
本心並非有所逼勒若強令遵依各不情願將
惡猓兇苗與齊民無别轉恐為齊民害至扵既
經歸流則把目伙頭之名自應改為里長甲首
但必將土目俱遷腹地令百姓輪管夷民恐兩
不相習轉難寧帖(臣)愚以為撫夷之法湏以漢
化夷以夷治夷即如土官𩔖多殘刻而夷民畏
服並無異志者此正可以轉移之一機但使流
官大破因循苟且之習力存委曲開導之意則
一永寧烏蒙宜酌量歸併一條(臣)查貴州永寧縣
係威寧府屬為黔蜀交界之地兩省邊境所關
當日設縣之意原以兩省聲息可通犬牙相制
若以此縣歸川則直至畢節縣方有黔員勢必
另立一縣與川接壤以清界限此不獨城池學
校衙署倉庫皆湏另建即防汛亦湏另增似不
聖旨無庸另議
一東川府宜及時振作以圖久遠一條查此條内
分析條欵具疏請
旨
一烏蒙阿底搆怨土府萬鍾應留一摺(臣)看張瑛
此奏嚴扵阿底恕扵烏蒙請寬禄萬鍾不及劉
建隆等頗有私心未是公論前岳鍾琪委伊會
審移咨到(臣)續准咨移復改委張玉送伊赴京
引
見料聞其議論知其無能為也查前烏蒙土官曾搶阿
底土官之女從此結讐互相刦掠威寧不能禁
阿底川省亦不能制烏蒙所謂排解二字正所
以驅之鬪耳(臣)前過威寧酌調阿底土兵時祿
在中等踴躍争趨相率剃頭改裝者甚衆今烏
蒙既定誠恐在中等欲乘此復讐横肆刦掠隨
已通飭文武官員嚴行禁約諒皆遵依不敢妄
動其歸流地方仍係土目收納提調之處自應
改正但非止阿底一區亦湏緩理其祿鼎坤係
土府嫡𣲖縱恣狡黠夷目憚畏實屬烏蒙渠魁
欲謀土府亦屬實情(臣)悉此情節故先設法誘
致以賊拏賊而烏蒙遂不能支此人終不可留
以貽後患(臣)意欲俟設官安營一切事定然後
乘其有犯一併擒除諒同腐鼠亦必無所逃遁
至扵祿萬鍾童稚無知原不必律以重法而劉
建隆主文三世一手把持惡目楊阿台白女迭
刑即改土歸流猶難善後該將乃請將禄萬鍾
革職暫留俾仍約束土人是誰貽禍害川員姑
息𩔖多此意岳鍾琪自有定見決不為所搖惑
也伏候
聖裁
一黎州等處猓蠻一摺(臣)查制伏猓蠻湏用鵰擒
之法前扵長寨案内業經條議請
旨鎮(臣)趙儒如果能權宜自應任其調度免致掣肘以
待成功至該將所稱先之以寬大禁約汎防官
兵等不得希圖小利啓釁生隙庶猓蠻滋事無
以藉口等語此實係邊省通弊治夷要務四省
以上各條謹據(臣)愚見分析覆
奏伏乞
聖主睿鑒其松潘城池商茶二條(臣)不深知情形未便
妄議合併聲明(臣)謹
奏
覽
同日又
奏為覆
旨事竊候補通判程廷偉一摺荷蒙
頒發到(臣)捧誦
硃批此摺所奏或扵地方事宜有益否發来卿看酌用
欽此(臣)按積榖一條據稱瑞州府所屬高安上高
新昌三縣地方𥚹小民鮮蓋蔵請扵三邑常平倉
外近水鄊村各設社倉扵庫内支銀三千兩買穀
存貯俟来歲夏初照時價每石減五分糶濟民食
所糶穀價除歸原項外計得贏餘若干該縣造冊
報府並布政司轉申廵撫咨部存案其贏餘之銀
俟秋收添買榖石歲以為常如此不數年而倉有
餘穀庫無損帑倘行之果有禆益則凡産穀之處
有餘帑農原有餘粟貴糶賤糴上下交濟用意本
善事屬可行但奉行不善扵地方無益若通行他
省更有勢不能者(臣)愚以為欲行此事在得其人
在因其地在酌其時請敬陳大略凡州縣官皆民
父母現銀買米誰不樂從然官不親買必假扵吏
胥發銀之時層層剋減收米之時事事需索是民
間之米賣之民間者恒得常價賣之官府者什僅
得八九及夏初出糶官減五分吏胥不敢不減而
重戥輕升百姓實不敢不依雖大張告示嚴切曉
諭百姓亦唯有甘自隠忍敢扵告吏胥者百無一
二本官方自以減價糶穀平斗便民殊不知百姓
受累已多甚至串通客商盡賣向外省本地米價
從此愈貴累民更甚此行之在得其人也各地產
穀多寡不同水陸遠近亦異若或限以定額各支
庫銀數千採買如常毋論如滇黔二省每州縣歲
額多不及千百兩民間亦並無多榖難以照行即
就江西一省論恐亦難一例(臣)前任江蘇深悉此
弊止可濟以權宜不可著為例額此行之在因其
地也至扵時有豐歉歲無盡登今扵夏初之間以
所買之榖減價糶出據數報部秋成買補設歲一
不&KR0836;即使價增扵前亦復無穀可買而倉儲虧空
恐干參罰自必報荒求寬至来歲買補部議不允
則官實受累部議若允則端不可開均有未便即
之在酌其時也得其人因其地酌其時庶幾有益
不然即存七糶三之例法良意美而或屬員䑃混
上司因循將名為糶官米名為買官米實為不肖
官吏掩飾虧空捏稱民欠之資此弊各省皆然雲
南尤甚(臣)受事一年已知僃細欲槩行糾參則一
經革職十無一完(臣)以錢糧為重又不敢不稍有
顧慮因嚴切開示仍佯為不知密囑司道等勒限
清還除調順寧府韓鍾業經
題參外現今完米者十有六七以銀抵米仍待買補
者十有八九俱限扵閏三月内完抵(臣)看此輩習
染深重終難振拔擬扵限滿日通參請
旨一概解任勒限完補限内全完者酌量開復逾限不
懇祈
聖恩扵記名賢員内府廳州縣預
清除可以調劑矣又墾荒一條據稱雲南䴡江其
地向為極邊夷郡地土寒薄耕種惟宜雜糧而夷
民所食亦惟雜糧凡平曠之處儘可廣種其沿江
地方如九河石鼔巨甸塔城等處其地稍暖頗可
種稻等語(臣)惟墾荒之法係民生第一要務到處
皆然不獨䴡江即以䴡江論亦不獨九河石鼔巨
甸塔城等處(臣)查䴡江各里可開墾者以阿那灣
為第一剌是壩為第二吴烈里為第三他如橋頭
茨柯河西阿喜樹苗托丁南山等處皆可開墾但
麽些等夷不諳耕種兼苦地寒(臣)已飭䴡江府元
展成現在招墾并教以作糞攙灰之法目今漸有
頭緒即推之他府他省荒田荒地所在皆有所以
棄而不墾者總緣荒蕪田土非屬在邊隅即並無
水道有田者不肯遠種無力者不能自種且抛荒
之地向原無業主一經開墾則羣起相争甚至夥
衆搶割結訟不休而地方官又並無條例可以約
束可以鼔舞此荒田甚多而墾荒者甚少也在滇
黔二省曠土尤多如黔之威寧地土較寒不種稻
榖即雜糧亦少(臣)經歴其地查勘城南有海子地
(可)在軍前協辦糧務尚未就理俟河工告竣亦用石
灰暖土竟令種稻以視雜糧更為得濟如滇之東
川田疇尤屬平衍有蔓河者海二處尤為沃壤(臣)
已捐發三千兩先買水牛一百頭蓋房六百間招
民開墾酌給牛種房屋復給以現銀為半年食米
之費其自外州縣来者又給以盤費為搬運行李
之資現今招集巳有四百餘戶續准管撫督(臣)楊
名時亦捐三千兩司道以下各願捐輸約計共有
萬金二處開墾巳可足用但兩省地廣力不能遍
薄産羣知力田之榮各為治生之計滇黔兩省永
沭
聖澤扵無既矣除墾荒一件(臣)當再加詳議會疏
奏一併陳眀伏乞
聖主睿鑒施行(臣)謹
奏
覽
同日又
奏為報明夷猓横逆遣發官兵擒獲情形事竊照鎮
沅夷賊勾通威遠猓黑扵本年正月十七日夜放
火焚燒衙署殺官刦課縱囚作亂(臣)據附近地方
文武官禀報即與提督(臣)郝玉麟各調遣官兵前
往𠞰擒并查起事情由去後一面檄行糧道撥運
附近倉米以濟軍食一面與管撫事督(臣)楊名時
聯銜
奏報在案據臨元鎮總兵官孫弘本元江協副將張
應宗新嶍營參將曹登雲普威營參將邱名揚景
蒙營參將李登科(臣)標陞任遊擊楊國華元江府
知府遲維璽等陸續呈報帶領官兵土練前往鎮
沅賊人分佈把住要隘意在拒敵據新府住民并
差去打探之人回禀係鎮沅參革土府刀瀚族舍
目把衙蠧人等或稱署府劉洪度編糧苛刻㦯稱
洪度家人勒索銀錢威逼寨民致姦民同謀不軌
其為首者係刀西明等糾合猓黑共千餘人放火
刦殺等語當即揭示各村寨許附和夷民將主謀
造意之人擒拏首報准免其罪並遣撥弁兵將威
遠普洱者樂一帶凡通鎮沅隘口嚴加堵截毋令
越界兔脫屢次招諭投誠乃各賊自知謀叛巳成
又勾引隣境脅令同謀而威遠頭人刀國相等不
肯從逆回書拒絶到營出首各賊益加猖獗廵至
營盤山後見林中箐下有賊四五百人各帶器械
在彼埋伏即發弁兵前往邀堵賊竟鳴角放礮呐
喊来迎我兵放鎗打死賊黨三人賊衆始退拏獲
逆目袁正綱等把總洪朝望等行至優里山有賊
千餘人拒敵及被兵截散當晚復来刦營活拏叛
賊余老二供同夥夷人有五百窩泥有四百猓黑
有三百大頭猓玀有二百擺夷有四百領頭是土
官的老兄弟刀應才圈玀的周猓玀黃莊的張把
司我們山背後的猓玀原說到鎮沅再齊些人還
要打者樂出景東去等語各將查訪既確議以元
江協副將張應宗帶領官兵由他郎界牌中路直
衝其前新嶍營官兵由哀牢者樂横搗其左景蒙
營官兵出景谷至抱母徑斷其後普威營官兵扵
威遠各井分禦其右訂期扵二月十四日會同進
兵直抵舊府衆賊各皆逃散惟革職土府刀瀚之
子刀輔宸帶領夷目刀沛等十數人迎接隨入土
府十五日據刀沛等帶領刀西眀刀西進齎部頒
府印一顆来行營投獻提標遊擊曹士貴帶領兵
丁往禦猛統圈帖要隘路獲二人搜出王吏目鈐
記一顆關防一顆隨將府印交署鎮沅府事師宗
州知州章元佐赴任受事將要犯刀西侯等各設
法拏獲有頭人刀波幸陶小保自首獻出鹽課銀
二封起出賊人皮甲二身皮盔一頂官兵鳥鎗一
桿鹽課銀七十兩賊人收銀簿一本分出刀鎗單
一紙把隘議單二紙查閱賊簿所搶鹽課共重一
百三十五斤刦去發散各賊數目開載甚明又按
簿搜追扵二十九日差把總吴起鵬等拏獲戶猛
寨夥賊陶小五等共搜出課銀八百五十七兩四
錢左插刀九把盔甲器械鹽課帳簿俱交署府收
貯鹽井大使沈大倫王廷伯等各皆回井查點鹽
斤漸次搜獲俟另冊清報先後投誠各夷民俱各
安插在逃各賊現在分兵追捕等情各到(臣臣)查
雲南魯魁山接壤哀牢向住各種猓賊招出楊方
普李四姓賊目授以土職安插扵元江新平地方
管轄猓夷日久弊生其子弟宗族倚土職之勢壓
制猓夷反為討保頭錢之樁主各占地方搶殺相
尋官兵進勦遁入威遠土州及普洱等處莫能追
捕先經前督(臣)高其倬拏獲索保之馬德即行處
死至雍正元年猓賊大頭目方景眀普有才等率
衆作亂當經發兵𠞰擒處決發落尚有普有才脫
逃未獲附和之猓夷亦未盡𠞰滅雖設立普威營
官兵控制又將威遠土州改土歸流而夷性狡悍
野賊之患仍未能消弭(臣)於上年二月到任後體
察夷情檢閱舊案隨經宣布
皇上德威再四推誠開導不意野賊白得愍不畏死猶
敢糾衆行刦楊文魁等家并殺死開厰者八人俱
經報參疎防職名在案(臣)密令新平文武調遣兵
練查拏白得等先則逃避深山繼則執械拒捕致
被兵練放鎗打倒梟取首級拏獲窩主李毓芳并
白得之夥盗現禁省城審招(臣)赴黔之後又兩次
據報威遠猓賊放火殺人是以(臣)又令署鎮沅府
事威遠同知劉洪度查拏巳獲猓黑五名又殺死
一名故猓黑之銜恨洪度者由此也又按板抱母
二井從前為野賊及土官土棍所踞不但無分釐
歸公兼之野賊騷擾商販不前嗣經前督(臣)高其
倬驅逐整頓商販疏通一年出鹽四百餘萬斤獲
息二萬餘兩以充兵餉普洱一帶又報出土井數
處向亦野賊阻撓擅自取利繼被清查歸公劉洪
度補授威遠同知剔釐鹽弊嚴禁土棍把持需索
故土目人等又不無銜怨至扵鎮沅一府前未設
有流官土府刀瀚恃職肆横凌虐夷民濫行科派
擅責井兵奪有夫之婦占期親之妹種種不法所
以(臣)密委楊國華同劉洪度拏解赴省特疏糾參
請
旨革職發審即委劉洪度往署府事改土歸流洪度查
田編賦或立法過嚴而刀瀚之族舍土目冀圖報
復遂借此惑衆威逼寨民勾結猓黑公然蠢動今
雖倡亂要犯已獲者共五十人未獲者止刀如珍
陶正紀等數人招回夷民已三千餘戶但臨元鎮
轄一帶地方各種猓賊不法已久若不趁此擒𠞰
除暴安良邊境終難寧帖(臣)現在嚴檄各領兵官
務搗巢穴以盡根株毋得仍存姑息更貽後患現
獲各犯與續獲者令解赴省聽(臣)與管撫事督(臣)
楊名時親加審訊如係主謀巨惡即行正法逼脅
附從者分别發落安插除現另疏報眀其一切善
後事宜并調遣過官兵用過糧餉以及被賊傷死
兵丁數目俟查議會
題造冊送部外所有夷猓横逆遣發官兵擒獲情形
合先摺
奏伏乞
聖主睿鑒施行(臣)謹
奏
此一事未免當日料理不曾徹底之所致朕前諭凡改
流之處更當留意者正恐有此等復作之虞今經此一
事乃轉禍為祥便地方微員亦自知檢束孰肯捨性命
而為非也今既就緒朕轉喜此事之發露也但傷如許
人命未免惻然於懷然亦其自取無奈之舉也題到有
旨
十二日巳刻(臣)繕摺畢正在封固拜齎間適提標
遊擊曹士貴楚雄鎮標守僃施善元禀到據稱本
月初四日在平寨地方拏獲賊首刀如珍並妻女
男婦共九口已解赴臨元總兵官孫弘本行營查
刀如珍與葉在臯刀西明刀廷貴等俱係首惡中
之首惡業俱經拏獲餘賊諒無所逃遁合併奏
聞(臣)謹再
奏
首惡盡獲可快之事當審明嚴懲者
雍正五年閏三月二十六日雲貴總督(臣)鄂爾泰
謹
奏為恭謝
聖恩并陳愚悃事雍正五年閏三月初五日(臣)家奴蒙
恩賞給驛馬齎回
御賜(臣)火鐮包一箇茶糕二匣松糕二匣瓜果乾一匣
到滇(臣)隨郊迎至署恭設香案望
闕叩頭謝
恩祗領訖至本月十九日(臣)齎摺千總裴弘道蒙
恩召見賞給驛馬銀兩齎回
賜(臣)
御用寳硯一盒隨復郊迎至署望
闕叩頭謝
恩祗領外細詢該弁僃悉
聖躬和暢精神倍常懽忭之餘彌深瞻切敬諷前後
硃批恍如身侍
聖旨著將(臣)等從優議敘念(臣)職任封疆責在寧謐但
地方有事即(臣)罪無辭蠢兹仲苗既不能弭患扵
未萌復不能懲兇扵既變勞師費餉需日就擒此
復何功應邀議敘若竟冒膺
聖恩敬陳愚悃伏乞
聖主睿鑒
俞允施行(臣)謹
奏
覽
同日又
奏為據實陳明仰祈
聖鑒事雍正五年閏三月初五日齎到(臣)
奏烏蒙一摺欽奉
硃批所奏知道了禄萬鍾巳投到川省岳鍾琪即奏聞
欲問罪正法改土歸流朕已批諭審明定案一面奏
聞一面解送與卿明白雲貴未了案件後方可定擬
連奏有二摺待回繳時將朕批諭隨便發来卿可密
觀便知朕辦事之道理矣此事在岳鍾琪略務巧些
彼意以涼山冕山之事不就烏蒙未能輕了見卿調
撥神速似少有怪意但皆存為國效力之心即便争
功亦屬快事朕亦欣悅嘉之耳内外大臣但患不争
功也戲筆欽此又扵本月十九日齎到(臣)
奏摺内烏蒙鎮雄一摺復欽奉
硃批烏蒙鎮雄一奏摺留中此事岳鍾琪少務巧些朕
不甚取此事俟題到自另有旨如川員畏難隠諱之
處當移知岳鍾琪不可回獲哈元生前取仲苗赫赫
有名今烏蒙所效之力實出格外具疏時可一一申
明若有副將缺或參將缺當引旨題用此番進取烏
蒙官弁俱甚屬可嘉題到朕自加恩議敘禄鼎坤不
料如此改面革心非但贖罪兼當論功可著實設法
安插令出望外以勸將来事雖就緒善後務要得人
卿詳細愼重籌畫可也聞楊國華人亦甚去得未知
果否欽此(臣)跪誦之下仰見我
聖主用人辦事順應曲成執中行權一歸時措讀至即
便争功亦欣悅嘉之句不勝感切讀至内外大臣
但患不争功句不禁汗下及讀至戲筆二字不禁
心折神悚繼以起舞實不能窺測
迥不侔然心應無二而岳鍾琪初聞禄鼎坤業巳
歸滇禄萬鍾母子又將投獻惑扵浮言遂有調兵
贖罪之牌檄既而烏蒙巳獲鎮雄隨破雲貴官兵
分駐土府出示安民大局粗定而川員猶歛息潜
蹤坐觀成敗迨至白女迭等擁兵拒敵哈元生等
連攻險關直搗巢穴軍前文武皆知兩土府奔川
為不可解巳經申飭見覆前聞岳鍾琪將親至敘
府(臣)即飛札郵逓謂何日抵敘祈即示知當親赴
雄屬川烏蒙屬滇烏蒙所屬之大關&KR0749;一帶仍割
原主此議竊查烏鎮兩府脣齒相依鎮雄漢多夷
少田地成熟民能活計烏蒙所屬止大關&KR0749;等處
夷知耕種猶易約束獨土府附近地方從不務農
惟以刦擄為事所需鹽米皆取資扵鎮雄及大關
&KR0749;等處今若將兩府各屬又將一府中分將来呼
應不靈最難調劑又不如仍歸川省畫一料理之
為便業經切囑委員秉公審議并將此意札復岳
將就也至扵(臣)身受
殊恩無有倫比服膺惟誠惟敬之
旨時凛
覽
同日又
奏為覆
奏事竊烏蒙之役(臣)前赴黔省密調官兵見威寧鎮
標中軍遊擊哈元生人材雄壯技藝純熟詢以軍
機頗具膽略(臣)將赴東川遂委令總統進取烏蒙
并給以馬匹紬縀以示鼓勵哈元生以舍副將參
將獨奉委用奮激異常及至路過險隘賊衆拒敵
哈元生率領候補守僃熊權等身冒矢石連破險
關羣兇喪膽兩府潜奔此番效力實屬首功荷蒙
硃諭若有副將缺或參將缺當引旨題用仰見
聖主奬勵軍官之至意(臣)敬當凜遵查貴州定廣協副
將員缺緊要非材不稱雲南尋霑營參將蘇大有
隨總兵張耀祖久駐軍前甫經回汎(臣)看得漢仗
精悍辦事直爽論𠞰論撫頗識機宜兩省參將無
即以哈元生陞補俾(臣)得就近開導進以詳愼將
蒙著伊在(臣)標行走漸次化導以勉將来至扵齎
天顔更蒙
賞賜即伊福分俟年滿咨部時(臣)當遵
奏伏乞
聖主睿鑒施行(臣)謹
奏
覽
同日又
奏為陳明鎮沅等事竊鎮沅一案(臣)於雍正五年二
月初十日及三月十二日兩經繕摺奏
聞并具疏
題報在案今扵閏三月十九日齎摺千總回滇敬啓
摺扣荷蒙
硃批據理而論激復二種情由皆有朕前有旨著嚴苗
猓黎夷之處分岳鍾琪奏摺内已兩次批諭改土歸
流固係美事然必委用得人不令野愚小民有避溺
投火之想方保永安長治如謂兵威震慴之時視如
禽獸任意凌虐苛求若令一思故主所關甚鉅等語
矣觀此劉洪度必有自取死之道但傷及許多兵民
朕心深為惻然當此振作之初必酌中料理疎而不
漏方好全頼卿措置得宜料卿自無過不及之慮也
題到自有旨欽此(臣)跪諷再四仰見我
聖主明並日月無遠不燭無微不照嚴處分則事後知
警愼改流則幾先預籌委用得人乃圖治之本計
免思故主實撫夷之要機不令避溺投火此仁暴
所由分期扵疎而不漏則知仁之兼用本惻然之
心布振作之化措置得宜無過不及歸扵一中大
哉
王言非大智時中孰能幾此(臣)雖至愚敢不銘心鏤骨
瞻顧考成或託言寬大弱者不能治強者啖之闇
謂官軍伎倆如此莫可誰何事變不過招安事定
依然安插益肆猖狂明相勾結此頑梗之来由也
臨安鎮屬之鎮沅威遠元江新平普洱茶山等處
猓黑苦葱擺夷窩泥大頭猓玀之類夷種不一出
普李四賊授以土職計圖以賊制賊殊不知始猶
潜蹤外地近則流布内境諸兇之餘孽未盡四姓
之黨羽日蕃既不能禁其来復誰能驅之去且威
遠署事鎮沅努力急公頗稱廉幹緣野賊猓黑殺
刦一案劉洪度親率兵練四處擒捕已獲五人又
因鎮沅土目土役舊有百餘人皆白占夷民田地
既令納課復令上租劉洪度欲撤還夷民各令輸
賦土目等屢求不允從此銜恨及至歲底見劉洪
度由威遠解鹽課回署欲扵開印後解交司庫隨
捏造浮言煽惑夷衆謂知府要將民田盡數入官
有願領種者每一石種田先交價銀二十四兩定
限扵開印日完納當堂親收違者重處由是勾通
分别正法鎮沅業已平定而猓黑夥賊猶湏多擒
以安良懦(臣)更差持令箭嚴督官軍務盡根株毋
貽後患料四月内俱可完結此逆案之始末也至
扵(臣)自到任至今威遠新平一帶刦擄時聞原未
寧帖如張義登馬亦鳳等窮兇極惡設法擒拏立
經杖斃數年舊案完結者亦數件其餘命盗不能
結者尚多所以未經奏
聞者非敢隠諱實不自揣欲將一切惡類盡皆剪除一
切案件盡皆清楚使野夷知法畏威惟命是聽然
後示以寬仁結以恩惠以圖永遠再達
聖恩寬宥(臣)實難以自處惟當盡心措置勉希得宜以
期仰紓
聖慮已耳鎮威夷民現已復業無悮耕種鹽課現追獲
四千二百餘兩所少無多可以彌補其府廳縣缺
(臣)巳會商保
題請以嵩明州知州佟世廕補授鎮沅知府以師宗
州知州章元佐補授威遠同知以候補舉人宫爾
聖主睿鑒施行(臣)謹
奏
覽
同日又
奏為欽奉
上諭事竊(臣)於雍正四年十二月二十一日摺
奏廣西泗城土府等事荷蒙
硃批已諭韓良輔矣欽此雍正五年三月初十日韓良
輔專札到(臣)内稱兹奉
上諭為黔粤邊境計安全之策不識何日始莅粤境懇
賜確期并將来應作何措施之處預為指示等語
(臣)隨以現在兩省大員駐劄交界處會審乘此取
泗城各案卷一併發審&KR0702;調土府等質訊可以相
機行事但泗城一切形勢不能深悉望詳細示知
并訂期適中之地約定何時當就教以圖面商等
語覆札去後續扵閏三月初五日接奉(臣)正月二
十五日議覆安籠鎮(臣)蔡成貴條奏摺内
硃批前卿奏泗城土府一事請朕密諭廣西預僃之摺
朕便錄與韓良輔諭令準僃伊回奏許多識見淺鄙
之閒論二年韓良輔亦曾奏過此事今奏與前意不
符或其間有賄求之弊朕稍疑焉伊奏欲親至滇省
與卿面商朕巳有旨命李紱同韓良輔前来卿等可
將三省交界一切事宜講明齊心料理方扵地方有
益若事不畫一恐難措辦並有旨若有用兵處粤省
撫提鎮命卿節制矣卿可悉心籌畫俟伊二人到来
用之古有成訓豈可少有孟浪但先事預防却不
可不熟計據愚見乘此查界會審諸件即明委泗
城土府及該同知并田州土知州令同隨辦理諸
務與田州同来則泗城不疑若泗城疑不肯来即
是違抗勒兵擒治名正言順且田州雖係岑姓彼
此不相能此中或正有機要等語去後至本月十
二日准到部文欽奉
上諭著粤撫(臣)韓良輔来滇與(臣)面議并著前撫(臣)李
之處著交與(臣)調度廣西廵撫提督總兵官俱聽
(臣)節制欽此欽遵行知等因(臣)祗承之下仰窺
聖主寧謐邊方愛飬夷民之至意不勝惶悚恐難負荷
一俟韓良輔咨覆到日(臣)即前赴貴州安籠駐劄
預先料理交界事宜候同面商務當實力虚心&KR0836;
籌妥議斷不敢稍有瞻顧亦不敢稍執意見也查
泗城地方雖無甚險隘然綿亘三省最稱遼闊土
府岑映宸狂妄虐民挾勢滋擾不獨隣境受害即
所屬夷猓無不怨恨切齒(臣)前扵赴黔之便已面
交各界附近幹員并札囑安籠鎮(臣)蔡成貴各令
訪查密報今已知其大略據(臣)度料若調離巢穴
實無能為倘潛匿負固亦不易治今伊現駐邊界
越境拏人又經貴州署永寧州事蔡維申通詳(臣)
已檄行前委兩省道員𫝊土府與該署州質訊示
以至公并密札蔡成貴勿失機會更諭黔員暗差
倘必湏用兵查粤西附近黔邊等汎兵力單弱不
敷調遣惟田州土司岑應祺奉公守法且曾保薦
旌賞堪令帶領土兵前導(臣)酌派官兵即委蔡成
貴總統擒治雖稍需時日仰頼
槩伏乞
聖主睿鑒施行(臣)謹
奏
覽
同日又
奏為奏
聞事竊滇省錢糧半出鹽課(臣)自到任後雖極力稽查
盡心調劑然一人耳目殊難遍及鹽道一官實最
關緊要荷蒙
聖恩將湖廣糧道劉業長調補該道扵去年十月任事
迄今巳逾半載(臣)不時接見將一切利弊情形反
覆商論劉業長俱能領會俱能料理為人直爽辦
事精細並無瞻顧亦無刻薄據(臣)愚見不但楊馝
不如較李衛似更覺詳慎現在鹽課一事(臣)可以
放心可以省力不勝忻幸附摺奏
聞(臣)謹
奏
欣悅覽之此人李衛所薦朕未料其能如此
同日又
奏為報明厰務情形事竊照滇省各厰(臣)自到任後
調劑稽查已逾一載近来略有頭緒漸次興旺查
雍正三年各銀厰缺額銀共一萬三千五百餘兩
零今核算雍正四年分各銀厰應完額課銀六萬
六千四百餘兩零内據報收過課銀六萬一千四
百餘兩較之雍正三年分少缺額銀八千四百九
十餘兩又查各銅厰雍正三年分報獲餘息銀一
萬七千九百六十兩零今核算雍正四年分除完
額課銀九千六百二十五兩零外報獲餘息銀四
萬七千兩零較之雍正三年分多獲息銀二萬九
千餘兩(臣)約計各厰將来額課必不虧短餘息或
猶可增益再查新歸滇屬之東川府有湯丹普毛
二厰出銅頗旺川省舊曾開採(臣)經委知府黃士
傑管理并發銀接濟兹據呈報湯丹厰自去年九
月初九日起至今年二月終止除工本食用外辦
獲淨息銀五千三百四十餘兩其普毛厰離府遼
遠油米馱脚俱貴自去年十一月起至年終止合
計辦獲銀銅雖已報息五百餘兩尚未至大效現
在督令該府竭力調劑此外府屬地方仍有銀銅
厰二三處亦現令採試約算每年厰息即以充東
川營兵餉或可以敷用除滇省舊厰應聽撫(臣)届
期
奏銷東川新厰俟陸續報部外所有厰務情形合先
繕摺奏
聞(臣)謹
奏
卿料理自然妥協者
硃批諭旨卷一百二十五之三
欽定四庫全書
硃批諭旨卷一百二十五之四
硃批鄂爾泰奏摺
雍正五年五月初十日雲貴總督(臣)鄂爾泰謹
奏為恭謝
聖恩事雍正五年四月二十日(臣)齎摺家奴蒙
恩賞給驛馬齎回
欽賜(臣)
御用冠一頂并茶糕一匣松糕一匣香瓜乾耿餅一匣
酥食一匣抵滇(臣)隨郊迎至署恭設香案望
闕叩頭謝
恩祗領訖敬啓摺扣荷蒙
硃批今歲萬夀節朕不受禮地方事務雖少就緒正資
料理卿之欲来見朕朕知發乎至誠非具套文之可
比而朕亦實想卿諸凡外用大臣陛辭朕不忍别至
扵落淚者惟卿一人耳况我君臣年紀他日歡聚有
日當權輕重而為之不必作兒女態可静心治理地
方今歲不必来欽此(臣)跪諷數四自念遭逢雖義屬
君臣實恩同父子淚從中来不禁復作兒女態(臣)有何
言時當内省無論於地方事務稍存苟且稍涉乖
張目視手指罪不容誅但此心少懈即是悖負神
明鑒之生難倖免固未敢僅以清勤自效便稱盡
職與二三庸衆人較優劣也至扵當權輕重固事
理之要樞亦經綸之極則(臣)務時時身體虚心實
力黽勉步趨雖萬里之外常如親聆
慈訓已耳謹此繕摺恭謝
聖恩伏乞
聖主睿鑒(臣)謹
奏
朕每念及交卿辦理倚任之事思卿之勞實令至扵不
忍凡卿一切料理奏對朕實心動覽之朕亦不多諭惟
秉一誠默祝
上蒼厚土
聖祖神明令我鄂爾泰多福多夀多男子平安如意耳量
精神力量為之第一不可勉強
同日又
奏為恭報豆麥收成分數事竊照閭閻之休戚先卜
之歲年而苗猓之頑良率由乎豐歉仰頼我
聖主軫念民依慮周遐邇勸農祈榖一本敬誠固應感
召
天和不遺萬里均叨福蔭者也(臣)行據雲南布政使常德
夀詳稱雲南等府州縣所屬地方本年豆麥收成
俱有八九分不等據署貴州布政司事按察使富
貴詳稱貴陽等府所屬自春入夏雨水調勻通查
各屬收成約有七八九分不等各等情前来相應
奏報再雲南地方春熟既登夏苗尤盛雨澤霑足陰
晴惟時(臣)親往課農周行郊野一望青葱遍經栽
插地無隙壤畦無餘秧據父老咸稱十来年不曾
種之田畝俱已種完今歲秋收至少亦是十分等
語而各屬呈報復大約相同(臣)目擊歡呼情状將
謂大有可期不勝慶幸無任感激合併附
奏仰紓
聖懷(臣)謹
奏
實慰朕懷今歲春收直省可稱大有近日都中左近雨
水甚屬調勻各省奏報似亦皆然但今夏令或恐有雨
水過多之處總在
天恩之賜亦不敢預料
同日又
奏為欽遵
聖諭事竊烏蒙鎮雄一案四月二十日接奉三月十二
日摺内荷蒙
硃批籌畫甚是妥協今滇黔數處改土歸流新定苗夷
正資彈壓烏蒙鎮雄等處擴地甚廣應添兵處不可
惜此小費當謀一勞永逸萬不可將就從事日後歸
化日久一切如内地一般時再議減撤未為不可當
知朕意料理可也欽此四月二十一日接准部咨知
部覆川陜督(臣)岳鍾琪特參玩愒一疏於閏三月
初七日奉
旨征𠞰烏蒙搗其巢穴係雲貴官兵奮勇總督鄂爾泰
調度之功然非川陜總督岳鍾琪將冕山涼山等處
不法之番夷悉行𠞰撫去其掎角之勢則雲貴官兵
亦不能成功如此之速白女迭禄未甲敢扵抗拒官
兵甚屬可惡鄂爾泰屢次差遣禄鼎坤招撫禄萬鍾
而禄萬鍾不肯就撫及至勢窮力竭又至岳鍾琪軍
前投到欲以巧脫重罪甚屬狡詐部議將禄萬鍾解
往雲貴質審所議甚是白女迭禄未甲擒獲之時亦
著解往雲南質審餘依議欽此又部覆岳鍾琪請
旨改土歸流以安邊氓一疏同日奉
旨隴慶侯向與禄萬鍾勾通作惡今復唆使逃匿法難
寬宥部議解送雲南審明題結甚是鎮雄地方改土
為流即交與雲南附近管轄欽此(臣)伏念兩土府情
事早在
聖明洞鑒之中無庸(臣)愚再凟其會審一事總兵劉起
元永昌道賈擴基等拘齊所轄應解各犯前赴永
寧候同川員會審岳鍾琪荷蒙
聖諭遵將禄萬鍾隴慶侯等亦發至永寧候審所有巳
到各犯現在陸續勘問兹據詳稱禄萬鍾隴慶侯
皆童幼無知勢難自主萬鍾母子初欲投獻是實
皆由劉建隆内而與白女迭禄未甲陳明哲阿母
直等詭計延緩點集夷兵先攻魯甸後敵官軍外
復勾通鎮雄王之瑜范掌案紐紐巴等設伏刦營
擁兵守險并勒令兩土府母子先後逃竄計窮投
川現據巳審之烏蒙案犯禄萬鍾禄鼎坤汪一清
劉建隆楊阿台白女迭禄未甲阿母直陳明哲等
鎮雄案犯隴慶侯王之瑜范掌案紐紐巴戛虐木
奈八十阿固吕林施額洛澤雷主文胡掌案胡阿
僃王之玨周維蕃王罵拍等悉令三面對質所有
抗拒官兵勾通作惡唆使逃匿等情皆歴歴供認
無能隠諱尚有白廹等二十餘人未經到案查白
廹係倡首抗拒之人前隨禄萬鍾母子投川今亦
現在催提俟到日再審至扵禄萬鍾等逃竄之後
當經各員查勘土署一空(臣)密令各員四處察訪
隨據文武各員陸續查明禀報有就近窩頓者有
遠寄賊巢者有點交川員者有運蔵敘府者其就
近窩頓與遠寄賊巢等項差役起出逐件查明令
印一顆凡屬要件必用此為憑記經(臣)密令駐烏
之副將郭夀域遊擊張鶴嚴追看庫機固李和尚
之家搜得馬蹄印一顆夷字冊一本又從夷目知
智家搜得夷字冊二本皆經飭發譯出查對俟搜
玉等亦各報有器物等冊并王之瑜等鉛錫貨物
較之烏蒙則多寡懸殊統容將
欽件六案并兩府歴年刦殺不結之案一併會審確擬
招詳到日除將一切輕罪人犯發落開釋外其要
犯禄萬鍾隴慶侯及漢姦惡目人等俟(臣)赴安籠
與粤撫(臣)韓良輔等會商事竣當駐劄烏鎮適中
之地一面親審各犯一面料理兩府事宜凡應撫
恤漢夷安插酋目及增設營汎造蓋衙署清理錢
雄改州應另設一營(臣)前巳
奏請計援𠞰左協可以減撤相應移駐外仍湏添兵
一千六七百名再查貴州威寧一鎮原為逼近烏
蒙而設今兩土府既議設流若將威寧鎮移駐烏
蒙威寧府改設一營仍將所裁援𠞰左協兵數歸
聖訓至新定地方流官最關緊要自應揀調賢員責成
務糧餉之責固不敢少有孟浪也伏乞
聖主睿鑒施行(臣)謹
奏
覽
同日又
奏為
奏明事竊(臣)報明鎮沅情形一摺荷蒙
硃批此一事未免當日料理不曾徹底之所致朕前諭
凡改流之處更當留意者正恐有此等復作之虞今
經此一事乃轉禍為祥便地方微員亦自知檢束孰
肯捨性命而為非也今既就緒朕轉喜此事之發露
也但傷如許人命未免惻然扵懷然亦其自取無奈
之舉也題到有旨欽此又摺片
硃批首惡盡獲可快之事當審明嚴懲者欽此(臣)跪誦
之下仰見我
聖主如天之仁如日之明喜此事之發露轉可就緒則
底料理仍復苟安恐威遠普洱元江新平之間終
難以寧帖將裨半屬庸才不知遠計見事已就緒
流轄制因者樂甸舊土官刀聯斗威遠大頭目等
不肯從逆各經拒絶遂聚衆據險希圖招安後見
官兵進勦不肯招撫首惡等四路燒殺脅從千餘
人分把隘口兩次拒敵打仗各情由俱各供認情
實緣在軍營夾訊受傷旋報在監身故者計有七
名内刀如珍等亦報負傷沉重(臣)恐首惡或再瘐
斃不能明正厥辜即扵四月二十六日弔提刀如
珍刀廷貴陶波公刀西明刀西侯陶國貴等六犯
奏明伏乞
聖主睿鑒(臣)謹
奏
覽
同日又
奏為報明泗城情形事竊雍正五年閏三月二十六
日(臣)具
奏泗城土府一摺已將專差札致粤撫(臣)韓良輔約
至安籠鎮地方會商等情陳明在案自差役去後
(臣)隨密札黔省提鎮及附近文武各員㦯囑偵探
或令計誘各與細商相機策應據署永寧州蔡維
申詳稱泗城土府岑映宸差有土役十餘人各執
器械越境拏人隨經(臣)一面令蔡維申將土役等
拏下一面批發貴西道吴應龍并將兩省邊界如
泗城西隆等處歴年不結各案一併會審其時普
安知縣瞿鵬佳因泗城土府侵占疆界刦殺不休
曾經(臣)等委同清鎮知縣與泗城土府并泗城同
知會勘據瞿鵬佳禀稱該土府會勘之時不惟不
肯清所已占并欲吞所未占每日率土衆數千雲
集境上故作耀武揚威等語而安籠鎮(臣)蔡成貴
亦報稱泗城土府岑映宸借會勘疆界之名率領
土兵四千有餘分劄七營扵者相地方其伏蔵箐
中者出没不常尚不知其數又發銀兩扵黔境收
買米石且託辭開穵魚池以為濠塹之計此種情
形必該土府接閱邸鈔預為整僃等語先是提(臣)
楊天縱差役託名往桂林採買藥材路經者相佯
言泗城土府因公差人永寧州將差役拏下雲貴
總督怒欲執法貴州提督却說永寧州的不是要
督何經文答云我們尚没見鈔你土府如何就知
道了此信恐怕不確回稱土府早知信了現在烏
蒙鎮雄俱已改流大勢是箇確信何經文答云既
然如此料你土府不敢抗拒銀錢又無使用處你
們土府是甚麽主意回稱土府怎敢違拗只是立
定主意繳印罷了何經文答云若果如此我們雲
貴總督一定替你土府請祈
天恩賞以冠帶給以飬贍若稍有抗拒之意烏蒙鎮雄
的樣子是你們曉得的了回稱但得如此就沾恩
了小的們就寫禀帖與土府去等語次早土目等
又到提臣處投禀提臣亦答以好語去後近據提
鎮各臣又皆探稱土府已連夜陸續撤兵從者相
退歸行至珉球地方遇泗城協副將王大綬及泗
城同知劉興第接見相商復駐劄珉球把總李富
前往珉球&KR0749;禀見王副將據王副將云我来此並
未見土府帶兵四五千鎗刀礮位等件李富回稱
自土府正月二十八日到珉球原止隨帶從人數
百及駐劄者相陸續調兵四五千有餘劄營七座
鎗刀標桿弩弓礮位都有是卑弁同衆人親眼見
的王副將云土府出門豈不帶千數人就是他的
大兵目出門也要帶三四百人這是他土人的規
矩李富回云土府便帶數百人也就招搖了何况
調兵四五千人王副將云這是人家毁謗他的他
獻土府銀三十餘兩馬二匹以僃使用口稱數百
年之業一旦壊扵今日乃於四月初七日撤營而
回其鎗礮器械等項盡行帶去所建子營亦皆燒
燬凡扵黔省交界之處該土府各添造卡房安設
兵丁等情各到(臣)據(臣)看得泗城土府地方二千
餘里承襲數百餘年舉動儀從盛扵制撫而富饒
強悍復倍扵烏蒙鎮雄且倚貲交結藐視流官夷
民受其魚肉邊境肆其憑凌皆習為故常羣不知
怪若不及此懲創使歸法度目今雖無能為日後
必將貽患(臣)為封疆大計酌量輕重故扵諸土司
事寧刻無寬不敢稍有隠諱實非敢好事非敢越
爼以自取嫌怨也今仰頼
聖天子仁威略加震叠遂爾歛蹤雖增卡設汎亦不過
探聽風聲决不敢别施伎倆(臣)料土府岑映宸必
當審時度勢繳印獻土必不肯蹈烏雄之覆轍自
取殄滅兵可無用或能了事伏念
聖主扵烏蒙之役緣係創舉則
訓以密圖勿令預覺扵泗城此舉緣有近事則
明諭用兵懲治著(臣)調度随機握要至無定而至有定
(臣)每熟誦
札云俟甘汝来到粤即由靖州貴陽安順来滇至
初七日(臣)前差役回滇據韓良輔覆札見(臣)手字
已照依檄調將由田州泗城一路至南籠會商甘
汝来李紱聞扵閏三月十六日已抵武昌約四月
初旬到粤一俟到後伊即起程等語(臣)擬將鎮沅
奏先此繕摺據實陳明伏乞
聖主睿鑒
訓示遵行(臣)謹
奏
卿斟酌為之
同日又
奏為奏
聞事竊黔楚交界地方多係苗夷錯處更有花衣苗一
種不論男婦老弱俱以刦擄為生而楚省靖州零
溪司所轄之謬沖地方界扵兩省姦藪甚多四面
高山週遭密箐負固恃險尤稱兇悍與黔省黎平
府新轄五開衛之木洞屯接壤頻年刦殺案件甚
多前靖州五開每互相推諉今五開歸屬黎平更
以隔省藉口每遇強刦重案即差遣兵役前往捕
緝亦僅在寨外窺探並不敢深入巢穴以致輾轉
遷延賊勢愈熾(臣)念花苗逞兇何分黔楚俱當協
力擒𠞰焚巢掃穴以静邊疆隨咨商黔省撫提二
臣嚴飭黎平文武官員查明各案一面調遣官兵
前往𠞰捕一面移會楚省協力合擒扵是調遣黎
平協中軍守僃左垣率領千總趙國珍把總熊占
魁帶領該協兵丁與黎平知府張廣泗署五開衛
事孫紹武會同前往又調鎮遠協左營遊擊今委
署黎平協事韓勳并黃施營千總賈啟俸等各帶
領兵丁協助扵閏三月二十一日起程會商楚省
署靖州協副將事遊擊胡文都司劉策名訂期扵
閏三月二十四日進兵會𠞰及是日黎明該守僃
左垣等自張弩起身由觀音山至木洞屯巳經卯
刻遊擊吴文駐劄培坡塘止著把總領兵前来左
垣等立即進兵扵木洞屯對山直上官兵奮勇争
先辰刻臨謬沖寨兇苖放鎗堵禦官兵火礮攻打
當即攻開寨子舉火焚燒巢穴殺死苗子一名生
擒一名并苗婦一口羣苗逃竄至本月二十九日
黎平知府張廣泗探得兇苗由黃栢屯入後山凹
中尚有男婦二百餘人未經逃散乃親點健卒與
左垣分兩隊尋蹤追趕約離有五六里賊苗見官
兵追至暗伏要隘鎗礮亂發兵丁徐國爵著礮傷
腿幸不致命該知府署縣守僃千把等身冒火礮
督率兵丁努力前進將兇苗殺傷數人并擒放礮
傷兵之苗立即梟首衆苗四奔追至日沒該府等
於南英坡露處一夜次日仍同往追蹤捕𠞰計連
日擒殺兇苗又二十餘人衆巳膽落(臣)看得夷性
犬羊種類各别而花苗之惡實不減仲苗謬冲地
方雖介在兩省實係靖州所轄前據楚員稱係五
開所屬已歸黔省不便越爼為辭及查謬沖一名
扭沖現屬靖州零溪司所轄而五開歸黔冊内並
無謬沖扭沖字樣止緣該苗曾典五開衛之木洞
屯軍田二石故每遇事發則狡稱衛屬在兇苗則
藉稱異地可肆兔脫之謀在員弁亦利其他屬可
免疎防之咎不知該苗之耕食於衛地者不過二
石之田而其聚族以居為逋逃淵藪者則在靖屬
之謬沖也若黔省亦以地屬楚不便越爼則彼此
兩懸兇苗何由撲滅地方何由寧謐故目前所急
將為首兇惡盡行擒獲之日作何處分安插再妥
酌一切善後事宜會疏請
旨合先據實陳明伏乞
聖主睿鑒(臣)謹
奏
此事福敏已奏過未如此詳細
同日又
奏為銅礦大旺工本不敷懇
恩通那以資調劑事竊照滇省銅厰二八抽課餘銅歸
官採買以供鼓鑄奉有成例查每歲額課銀止九
千六百二十五兩零每歲所獲餘息銀約一萬七
八千兩不等計所辦銅斤除供鼔鑄一百餘萬斤
外多不過二三十萬斤從前收銅工本俱用鑄局
買銅銀兩辦銅既無多故買銅工本足用(臣)自去
歲抵任後督率清查細心調劑厰務漸有頭緒雍
正四年分辦獲銅斤餘息銀已四萬七千兩零業
經
奏明在案今歲閏三月以来仰頼
聖主福庇山祗效靈銅礦增盛倍常數十年来所未有
即就現在核算五年分銅斤可辦獲三百數十餘
萬合計應獲餘息銀不下十數萬兩但銅多本少
收買不敷厰客如有積銅薪米即難接濟若不早
為籌畫臨時更費周章相應懇祈
聖恩俯准扵鹽務贏餘銀内酌借五六萬兩發價收銅
賣價還項一轉移間似扵厰務大有裨益再運銷
之法以速為利查江浙湖廣辦銅諸省緣採買洋
銅每至悮運關係鼓鑄匪輕(臣)前任江蘇深知其
故若令各省委員齎銀赴滇買銅起運合算銅價
每百斤九兩二錢加以脚費等項運至漢口運至
但沿路關稅得免抽收始不致賠累不致遲延在
各省獲銅供鑄克副考成在滇省獲銀充餉無慮
壅滯以有易無或亦兩益之事也緣係錢糧重務
是否可行(臣)未敢冒昧合併陳請伏候
聖主睿鑒
批示遵行(臣)謹
奏
有旨諭部議行
同日又
奏為遵
旨議覆事竊(臣)酌減鹽價議增薪本一疏部覆奉
旨著(臣)查明鹽斤内所增銀兩核算明白抵補減價增
薪之數定議奏聞欽此欽遵移咨到(臣臣)随檄行司
道議詳并𫝊商鹽道劉業長逐年逐項細加核算
查看得滇省鹽政黑白琅雲等九井每年額辦課
銀一十六萬八千一百四十五兩七錢零自雍正
元年始至雍正四年止或清查陋規㦯新開鹽井
或收買沙滷以及辦獲鹽息聚零合總零星節省
積餘等項所增銀兩俱按年入扵正項額外贏餘
冊内共計銀四十萬五千五十一兩四錢七分零
此外又有新開之只舊草溪井麁江土井按板抱
母恩耕香鹽等井三項共辦出銀七萬四千五百
三兩五錢五分五釐零合之歴年正項額外贏餘
統計共銀四十七萬九千五百五十五兩二分六
釐零此雲南近年清查鹽稅增銀之總數也至扵
正項額外贏餘每年所獲雖有贏縮多寡之不齊
然逐細清理諒可有增無減但贏餘項下凡可以
必得者俱應定為正課緣正課分數官有考成贏
餘虧短例無參處若不查核定額恐日久弊生或
不肖之員以多報少蒙蔽侵欺實不可不慮查正
項贏餘内黑井之新井歲煎鹽一百萬斤可獲銀
一萬七千兩白井之正額沙滷鹽歲煎一百一十
五萬九千斤可獲銀一萬二百兩六錢八分又白
井不幫黑井之加增歲煎鹽二十五萬斤可獲銀
四千兩額外贏餘内阿陋井之改板井歲煎鹽一
十四萬一千六百斤可獲銀九百兩六錢四分九
釐零以上均可必得均應定為正課再按板抱母
恩耕香鹽等井歲煎鹽四百五十七萬二千六百
一十八斤計獲課銀二萬一千三百一十二兩六
錢九分原係
題明就近動放新設普威營官兵俸餉之需但井地
煎出鹽斤運銷賣價均需時日勢不能計月而獲
而兵餉按季支領復不容遲悮若以本年之課放
本年之餉不但難以應辦仍湏向司庫借支且收
課放餉俱歸一處辦理設或侵那最易影射亦難
扵稽查應請照各鎮協營事例將普威營兵餉仍
歸司庫動放該井鹽課令其批解道庫移司充餉
一轉移間庶課餉兩無岐悮其普洱之黑磨井歲
辦課銀三百六十三兩五錢零元江府屬之猛野
磨舖井歲認課銀二百三兩原
題歸入按板抱母等井項下為添助創設之費今抱
母等井鹽課既議解道庫則此二小井亦應定為
正課以上各項所有每年造入正項額外贏餘項
下今定為正課銀兩暨按板抱母恩耕香鹽磨黑
猛野等井鹽課并只舊草溪井
題請歲增課銀三千八百三兩四錢零共改定正課
銀五萬七千七百八十三兩九錢零請自雍正五
年為始統入舊額鹽課一十六萬八千一百四十
五兩七錢零考成實徵冊内
奏報歲計額課銀二十二萬五千九百二十九兩六
錢零此外每年多收額外沙滷等項贏餘銀内請
照原
題將一萬九千四兩五錢二分零抵補減價增薪之
數每年仍有正項額外贏餘銀六萬一千五百餘
兩應照原議留抵銀厰虧缺並應辦地方緊要公
事仍扵年終造冊報銷如此則章程定而弊端清
扵課扵餉庶均有裨益矣再查麁江土井歲辦課
息銀二千五百餘兩該井出息尚不止此數雲龍
井景東井俱尚有隠匿白井沙滷鹽猶可多收按
板抱母等井雜費仍可裁減(臣)與劉業長熟計大
約滇省鹽務連正課贏餘合算每年可增至三十
萬擬扵明歲請將正課再增至二十六萬兩僅留
贏餘項下銀四萬兩備辦地方公事亦無不足用
除具疏
題覆外合將原委詳細陳明伏乞
聖主睿鑒(臣)謹
奏
通盤全是有何可講欣悅嘉賞覽之
雍正五年六月二十七日雲貴總督(臣)鄂爾泰謹
奏恭請
皇上聖安
朕躬甚安卿好麽来往人朕僃細訪問知卿精神起居
甚好實如獲珍寳之喜但諸凡量力而為之萬不可過
強
同日又
奏為恭謝
聖恩事雍正五年六月初七日(臣)家奴蒙
恩賞給驛馬齎回
御賜(臣)丹錠九封貢茶四瓶香囊四匣錦扇四匣扇器
香一盒抵貴州安籠鎮(臣)隨郊迎至行署恭設香
案望
闕叩頭謝
恩祗領訖敬啓摺扣跪誦
硃批賞罰非可私冒膺不可得此一事即可為諸改流
寳訓動魄驚心(臣)敢不字字凛體事事反求至扵憐(臣)
之心恕(臣)之過期(臣)以立功勉(臣)以一誠
天心之曲成已耳(臣)弟鄂禮供職二十餘年前經降調
(臣)嚴札切責伊惶愧無地不敢有飾詞茲蒙
恩諭鄂禮前朕未審其人罣悮降調時朕亦忘記名字
昨補用時見其人甚可取卿之祖父必有積德處若
無可取或蹈愆尤朕再無因卿之親戚而瞻顧姑容
也加意教導他卿這弟如何朕觀似在鄂爾奇之上
欽此竊(臣)弟鄂禮存心忠厚亦頗明晰策勵用之
聖主任材使器因物付物之至意至(臣)祖父何敢當積
德但自高曾以來從無臨陣不勇見財苟得(臣)父
鄂拜平生耿介義理自持居官四十年祖業之外
未曾長尺寸通旗所知富寧安尤所親見欽荷
天語謂(臣)祖父必有積德處祖父有知且感且泣(臣)等
若復稍有不肖不獨背負
殊恩
上蒼鑒察逆子辱孫類同狗彘其何以見先(臣)扵地下言
念及此痛淚沾衣(臣)即無良實有所不敢有所不
忍也謹此繕摺恭謝
聖恩伏乞
聖主睿鑒(臣)謹
奏
覽
同日又
奏為欽奉
上諭事雍正五年六月初七日(臣)於安籠鎮接奉閠三
月二十六日摺
奏泗城土府等事荷蒙
硃批當令伊等就滇來卿既赴黔亦可但現在許多大
事要料理朕恐少有稽遲處韓良輔亦奏聞但他只
帶三四十人來少輕忽些此事未必能如此完結欽
此(臣)伏讀之下仰見我
聖主慮終慎始一出萬全之至意竊念土府頑劣不遵
法紀雖若與性成要皆未經鈐束未經開導之所
致岑映宸聚兵江北以震夷民及一聞
嚴旨著用兵懲治聽(臣)調度遂連夜撤回四顧差探是
其心驚膽裂已知無所逃遁故(臣)於前摺内有兵
可無用或能了事等語實緣
聖謨弘遠務在機先已不啻甲兵數萬也(臣)若不乘機
眀檄土府隨至安籠岑映宸意在辯訴仍妄希苟
全及(臣)扵六月初二日抵鎮映宸遂具詳呈請從
寬越數日始繳印信號紙求免死存祀(臣)看得泗
城土府岑映宸庸妄人也祖籍浙江伊父岑齊岱
貪淫暴虐肆行殺害夷民怨恨已久竟以病故漏
網及映宸襲職性既愚頑習仍驕縱業已衆叛親
離無人依附茲議革職設流發回浙江安插訪之
夷衆並無異詞惟是兄弟親支及使令兵目土目
恐不無疑懼(臣)與韓良輔李紱熟商岑姓繁衍勢
不能盡行遷置夷目中良頑不齊亦未便盡行究
治遂大張告示歷數土府罪狀其餘宗族槩不波
累其從前助惡夷目已往免䆒後犯必誅一面委
田州土牧岑映祺先回泗城遍行曉諭復委兩省
文武前去查勘錢糧田土革除陋例苛條及十五
六等日大頭目十五人投到(臣)俱面加開示喻以
利害各給賞銀牌立即放歸著各寨𫝊諭二十二
十一等日土府子一人并親弟七人俱投到叩見
内一武舉兩貢生兩監生(臣)復宣示
皇仁懇切開導并喻以流土榮辱之辨勉其努力功名
希圖上進各給紬縀銀牌等物伊等皆能解悟感
泣領受(臣)等随復酌議武舉岑映翰年次居長人
江北泗城一協向止駐守泗城其接壤黔苗數百
里之地原無一兵防汛故悍目兇㺜往往恣肆且
西隆州西林縣雖久經改流兩營額兵共止三百
名又遠在思恩九土司及土田州泗城土府之外
然(臣)說以為兩益業經(臣)等會議將割歸黔省江
北一帶地方統設一州添知州州同州判等員分
治總設一營添兵五百名官弁調撥不湏添設統
屬安籠鎮管轄其江南一帶地方應設營汛之處
查廣西右江地方倍扵左江左江設有一鎮右江
亦應設一鎮庶權重兵多可資彈壓可任調度一
切營制官弁駐劄汎地并抽撥兵丁等項俱經酌
商定議現擬分疏會
數十人新平野賊二百餘人業經投誠現在安插
烏蒙鎮雄案犯據詳起解赴滇計七月半可到(臣)
稍有稽遲合併聲明再(臣)自抵安籠日與韓良輔
硃諭二年韓良輔亦曾奏過此事今奏與前意不符或
其間有賄求之弊朕稍疑焉欽此茲據(臣)試探二年
所奏係土府岑齊岱岑映宸劣蹟復不減扵其父
自以身任撫提未能整治或不無畏難之意遂致
不知著脚扵庸遂致長處反是短處殊屬可惜蔡
成貴操守清潔武臣中所難其整頓營伍防僃邊
奏不無過當處即其竭力圖報處也其泗城同知劉
興第查係
特用之員任同知僅數月土府非所轄及經面詢歴言
死罪隣省上司差員查問原不得不少有廻護(臣)
僃
聖主採擇(臣)謹
奏
覽
同日又
奏為生苖向化請附版圖事竊查黔省各屬邊界多
有生苖不納糧賦不受管轄身不到城市心不通
王化隨其自便無所不為由来已久(臣)自長寨之役切
商撫提諸臣并嚴諭各員凡邊界之地無論生苗
熟苖時刻留心設法化誨令其自然歸誠無湏兵
力庶幾邊疆可靖漢夷皆安除長寨一帶地方大
小各寨當經安插外其西南各路深巗密箐綿亘
百有餘里東南各路亦綿亘百有餘里盡屬生苖
盤踞今長寨初闢安設大營不特附近羣夷安恬
無事並化外生苖目覩長寨苗戶給米給鹽領牛
領種安家樂業並無紛擾莫不各思投誠願附内
地兹准提(臣)楊天縱據中軍參將劉成謨禀稱長
寨後路克猛等處十四寨及廣順定番鎮寧三州
邊界宗地巧馬等八十七寨通共一百零一寨均
係生苖内有羊腸苖頭班國卿等素皆不服鈐束
今各情願投到轅門領給賞賜分頭化誨生苖隨
據班國卿等將生苖土官土舍頭人薛琳于起田
國臣常令薛□等二十六名所有一百零一寨共
九百零九戶四千三百三十六口盡皆化誨咸願
歸誠各具戶口清册又據生苖土舍薛鴻于超韋
朝甫阿奈等化出生苖四十七寨共三百零五戶
其四十七寨頭人亦皆来投見現在造具戶口冊
籍尚未送到提(臣)楊天縱隨各賞給銀牌花紅等
物遍行安撫又據長寨營參將官祿禀稱有馬頭
山埧忘箐松把磨茹拉頼翁来把雲白岩冗降遍
記等三十六寨頭人班國順班國用老卜唐老卜
令老卜物老卜𣲖阿腊阿鳥阿細阿並等各皆聞
風嚮化共三百八十九戶情願自認每年上納貢
賦銀兩各具認狀刻木為憑五月二十九日有廣
順州生員盧永昌兵頭李茂育等率領各頭人并
各寨戶口及認糧數目冊到長寨營投誠該參將
官禄隨賞給花紅等物各情由到(臣臣)查生苗来
歸應示羈縻以計長久科糧務湏從輕戶口定應
清造夷民半無姓氏名多雷同日後難以稽查現
在恐有重複復經札致提臣并飭知劉成謨官禄
等再加查明更定姓名編立保甲彙造清冊以憑
具
題報部伏念幅員萬里巳暨海隅日出區區夷土夷
糧何增毫末而生苗原無統轄任其擾害邊疆即
欲行稽查實無從蹤跡并欲施撫恤亦無自招安
今仰頼
聖主聲教所播訖於遐荒即此化外野夷莫不喁喁内
嚮所稱惟德動
天無遠弗届(臣)於今日見之矣謹此繕摺奏
聞(臣)謹
奏
實可欣慶之事從此邊氓得以安枕矣此皆卿忠誠為
國之感應朕嘉悅之至題到有旨
同日又
奏為覆
奏事竊雍正五年六月初七日(臣)據實陳明一摺荷
蒙
硃批訓示諄切復蒙
頒發
硃批岳鍾琪十二摺到(臣臣)伏讀累日分繹合參仰窺
我
襲取得也至扵務愼急先慮周善後物無遁情語
無泛字俾竣事之日早定扵受
命之初以(臣)愚鈍知解實難謹據管測條覆以自慶(臣)
等之遭逢并以志私心之奮勉敬陳扵左
一正月二十九日二摺(臣)看岳鍾琪委員提審扵
前遣兵應援扵後預謀安撫先防擾累知禄鼎坤
之狡猾恐其潜踞滋蔓皆伊歴練愼重處其委員
並未入烏援兵並未露面岳鍾琪實遠不及知至
扵禄萬鍾既參且請赴叙府親理止欲改土歸結
不將參案委審則不無姑息伏讀
硃批扵委員審理未免遷延等語則以前案亦要審明
方是扵將禄萬鍾題參改流等語則以仍嚴解送
鄂爾泰處以便合一歸結改歸雲南扵禄鼎坤狡
猾内應等語則以未必有此舉寧可防其意外(臣)
初讀傾折再讀抃舞知烏蒙之事如此輕易完結
者實
旨伊稱深服(臣臣)益難以自安矣至稱天全二土司罪
惡多端既經訪確自應懲治若身為大臣而貪其
小利眀知貽害而不計遠圖罪不容誅終難漏網
但知料理難知斟酌更難(臣)等當凡百熟慮舉一
詳推可也
一二月十二日二摺(臣)看摺内大意烏夷既傾心
歸附川員業經安撫而雲貴兵馬乃深入大關以
致傷亡官兵似屬自取及編查戶口巳逐一安置
而雲貴官兵尚駐劄烏蒙之内更似多事又烏蒙
鎮雄既先後具呈情願繳印獻土一併帶至敘州
府酌議安置是雲貴原無容攙越並不用(臣)會辦
也伏讀
聖鑒如神(臣)惟當自慎至扵嚴飭官弁毋得貪小利以
悮事比引從前率皆少示威而終止水火之譬實
切驚心委用得人誰能過信(臣)前蒙
硃諭不敢暫忘大抵才智之弊莫大扵邀功庸鄙之私
莫甚扵貪利懲斯二者則何念非公何事非實凡
一二月二十二日二摺(臣)看摺内岳鍾琪以兩土
府俱幼穉無知請原情略法將公用銀兩扵四川
省城置買房屋莊田分給安插情詞懇切(臣)查兩
土府各有貲財即便安插亦不湏動公用且禄萬
鍾兩次參案又何以了結伏讀
硃批以此二事宜扵雲貴歸結前已有諭雲貴四川皆
與其故土相近内省安置或京師山西河南等處
相宜則知川省之不可留而黨羽勾連之或能貽
患也以各案明白後自然從寬發落則知漢姦惡
目之并應究治而先寬土府之未便明告也以冕
山普雄得以成功奪其屏障所以從容就緒則知
二事之完結亦岳鍾琪先事之功並非(臣)力之自
能料理也三復紬繹敬念
睿慮周詳並曲全(臣)愚至意安得不感切忻幸而
訓諭諄懇反覆誥誡者總不外勤撫馭嚴勒索數事
至仁如天萬物一視於此而敢不凛愼是自殘同類矣
其烏蒙大關&KR0749;所有蔵蓄等項三省所共知(臣)前
委員會勘業經川員查點封貯云不必再查亦不
告知件數後聞有歸滇之信復因(臣)嚴飭兼委文
武遍查始陸續詳報今已四處查清現在造冊伏
讀
硃諭後仰體
聖主大公至正之心凛遵歸併管轄之
旨一切咨札並無嫌猜俾(臣)得盡力料理漸有頭緒此
發兵搗巢不知土府之役(臣)實明示以意使夷酋
先自度量雲貴能否攻勦烏鎮能否拒敵然後速
我進路留伊去路故智窮勢廹相率投川(臣)前密
札劉起元張玉等已明言之是(臣)初意原不在搆
兵禄萬鍾等徒自取禍耳今事已底定善後湏周
伏讀
硃批不可因歸併雲貴應辦者推諉總頼二卿悉心籌
畫
褒嘉逾分悚仄倍常若復稍蓄私心其誰能逃
洞鑒義應報
國實則所以自為矣其九姓土司覆摺欽奉
聖訓以未有盡行改流之理以如易改之處必不敢為
大不法之事以向来安分土官便情願具呈改流
皇上而無異論者也
一閠三月十一日三摺據岳鍾琪具覆張玉情詞
似屬可用之員(臣)前所
奏係就事言事並未審其人在張玉等彼時以事屬
川省(臣)不過協辦料未便破面續經(臣)通咨嚴飭
遂復悔懼并明告滇省委員以無可奈何之意竊
念習染難除何止張玉一人總緣庸人鄙見且以
廻護本省為義氣而不知躭延公務之大為悖負
也土府安插内地即屬格外
洪仁此邊境久遠之謀亦酋長身家之計事情明白後
(臣)謹按以人事君者人臣之大義凡屬僃位皆應
惜材况陜督(臣)岳鍾琪效命邊塞有功
國家捫心自揣能如伊者何事若或不知愛敬稍有
嫉嫌即是顯背
慈訓并攄愚誠謹繕摺覆
奏伏乞
聖主睿鑒(臣)謹
奏
覽
雍正五年八月初十日雲貴總督(臣)鄂爾泰謹
奏為恭謝
聖恩事雍正五年七月二十日(臣)齎摺家奴蒙
恩賞給驛馬齎回
御賜(臣)珊瑚珠一盤記事摺一袋法瑯匙箸缾盒一副
鼻煙洋器一具蓮心茶一瓶佛手柑一簍抵滇(臣)
隨郊迎至署恭設香案望
闕叩頭謝
恩祗領訖敬啓摺扣荷蒙
硃批朕躬甚安每歲夏令便覺少有不爽總不似今年
甚好卿好麽朕每念及交卿辦理倚任之事思卿之
勞實令至於不忍凡卿一切料理奏對朕實心動覽
之朕亦不多諭惟秉一誠默祝
上蒼厚圡
聖祖神明令我鄂爾泰多福多壽多男子平安如意耳量
精神力量為之第一不可勉強欽此(臣)跪捧卒讀感
痛失聲妻子驚看莫知所以伏念我
聖主萬幾就理直若行所無事猶復日
御勤政殿雖溽暑不少輟既辦理一切又
命諸臣呈件代辦自強不息純亦不已天下萬世有
至尊而勤勞如此者乎
上蒼厚土
聖祖神明實鑒精誠用申保佑在
聖躬之康強逢吉固所自得而内外大小臣工皆當知
感知奮自訟自慚者也(臣)血氣具存心肝不昧身
膺
殊知異數秩晉八階廕叨四品儒臣之榮至於斯極即
使竭蹷效命已難酬萬一乃屢荷
聖慈奬許至此期望至此愛飬至此矜憐至此(臣)不但
念及身家實同狗彘便私有性命亦難欺鬼神敬
繕及此涕淚盈襟此生此世即欲作報
恩人且無能自了又何敢墮落故自受事迄今惟思勤
以補拙曉起夜眠鉅細皆親理而同官屬吏謂(臣)
羸瘦時有勸詞殊不知盡得一分力斯安得一分
心心之所安即是樂境強弱論形達人所誡(臣)今
且精神健旺疾病全消無所云勞漸能就逸懇祈
聖恩毋為萬里遠(臣)慮也至於錫福自
天求福由已上有
皇天眷命
萬壽無疆之
主斯下有天夀平格保乂
王家之臣(臣)實非倫當求自信再(臣)自赴滇黔連生二
子今已有五男平安如意欽奉
御書
聖心即
天心(臣)惟當自為承受地耳不揣冒昧瑣細陳
奏恭謝
聖恩伏乞
聖主慈鑒(臣)謹
奏
覽卿奏謝朕甚為欣悅前朕之祝願實住大光明中出
扵一時至誠之筆今多子之願既應其他
上蒼必賜如意也朕實欣幸焉
同日又
奏為敬陳水利以備
採擇事竊江南水利一事屢荷
聖心眷注諄懇(臣)前任江蘇藩司於所屬水利曾悉心
諮訪略知大要原擬將此項經費籌畫預定然後
詳請督撫隨其輕重緩急次第舉行及奉
聖恩超擢来滇事雖已寢心未暫忘前閱邸鈔知蒙
聖主發帑金十萬委大臣辦理且感且奮適值撫(臣)陳
時夏之母奉
命就飬(臣)隨寓書陳時夏略云疏濬河渠
特賜帑金以資調度不勝懽慶蘇松常鎮就近之地料
已留心查勘而江寧為省會之區城池尤宜亟講
郡治内外皆有河道秦淮之水四至可通獨以日
久湮塞若尋源開濬實於民有濟揚州所重全頼
五塘久屬豪強擅廢諸閘淤河作田因占數百里
之官塘遂荒數十萬之民産至今少旱即歉多水
又淹若將故閘仍舊復造五塘之水一蓄所費不
過數千金而斯民之利甚溥但湏不畏強禦方克
有成故雖有賢守令往往中途遂阻由一郡類推
大概準此即勢不能搖又或造為别論使必不可
行此不欲開河之通弊不可不留意也至高寳一
帶稍遭水漲即為民害應設良法為久長之計等
語去後復屢讀
聖諭剴切周密又奉
旨以原任給事中許承宣條奏揚州水利一疏著問揚
州府在京官員其覆奏亦甚詳明仰見
聖慮所周無微不燭忻躍之私實不自禁更蒙
聖主著(臣)胞弟鄂禮同往協辦誠恐鄂禮才具少軟設
遇有議論異同不能決斷除詳細札囑外謹據(臣)
所見冒昧陳
奏按劉河白茒二處奉
旨開濬此誠湖海二區之脈絡江浙六郡之要津查康
熙九年廵撫張祐開濬劉河二十年廵撫慕天顔
開濬白茆等河其時相去未遠皆有志可考有跡
可循自能仰體
聖諭至扵江寧之秦淮其源有二一出句容華山一出
溧水東廬山合流入方山埭自通濟水門入扵郡
城内外交資其利甚溥但久不疏濬即疏濬亦屬
故事故河道雖存僅扵夏秋水大時暫通舟楫是
享其利者正復無幾若不及今大加疏濬日就堙
廢勢難清理至扵揚州之五塘雖侵占已久而故
址皆在但能不畏勢豪修治甚易裨益實多由揚
州之邵伯高郵寶應以直達淮安此一帶地方稍
遇水大一望汪洋民將不堪若開濬五塘亦足分
其下流但河堤綿亘三百餘里往往淮黃及湖一
時滙聚宣洩甚難雖設閘巳多而一旦水勢驟急
輒横行汎濫多被衝決湏沿途相度别分支河出
水迅駛常就安瀾如此則淮掦二郡永遠奠定而
江北之水患息矣至扵高家堰為二郡之保障及
淮北各州縣皆逼河工自有河臣坐鎮不時督修
又非獨水利所關無俟(臣)凟江南自劉河白茆之
外其為南北之要津者莫如鎮江之漕河在丹徒
界者四十五里在丹陽界者九十里地勢如建瓴
雖有京口吕城奔牛諸閘藉以蓄水一至冬月漕
河水淺輓運艱難每年挑濬隨濬隨淤歲以為常
皆由河身淺狹及挑濬時又復苟且為一時之計
所挑淤泥堆積兩岸就近之處及大雨淋漓仍復
衝卸入河且水淺之時漕船既不能行横截河内
阻絶民船無由飛渡以致起岸盤壩行旅艱苦公
私交困此又江南河渠大弊亦不獨水利所關也
(臣)查此地實係杭嘉湖蘇松常鎮七府行漕之河
而向例每歲挑濬獨責之丹陽是丹陽之民獨受
其累更有姦胥蠧役地棍等人得以借名灑𣲖脚
役車夫驢戶等人得以勒索高價而兩頭来船又
得以卸裝另載凡此姦徒皆因以為利故樂其堵
塞不樂其疏通扵是勾串夫役原不肯實力疏濬
使就深闊又且賄囑漕船舵工水手故意排擠不
留餘隙甚至多用小船填塞河縫以絶其往来行
人到此忍氣吞聲不得不舍舟而陸(臣)深察其弊
曾經親勘嚴飭雖扵雍正二年間料估工費公中
疏濬然猶未能如式且附近各境凡有可比丹陽
之練湖者皆應開通以助運河常使流注無窮不
湏復濬庶為一勞永逸之計至扵各郡州縣之内
外城河并各鎮市之河每被勢豪侵占或填砌狹
小或全行堵塞尤可痛恨應嚴飭有司盡行疏通
不得少有徇庇如仍前因循不即挑濬清理者一
經察出官參吏處勢豪之家從重治罪其各支河
港瀆塘浦名類不一所在多有據廣督(臣)孔毓珣
所奏各閘各瀆各鎮市之河皆就所經歷一處而
言實不止此凡可裨益地方者應悉令查報酌量
經理但河路甚多若必盡待帑金勢難遍給(臣)竊
斟酌條例凡挑濬官河者一切工費取給公帑其
挑濬城河及鎮市之河者則通計河身丈尺俾瀕
河兩岸居民每戶照其基址各浚其半其在巷内
不臨河者量為協助深淺寬窄各有定程鰥寡孤
獨悉予優免至其閒隙之地並無民居以及未挑
之前先湏築壩戽水及挑之日或湏拆屋砌岸凡
此等工費公同確估勸令紳衿富戶典賈鹺商量
力捐輸毋許勒𣲖其各支河關係民田者高田挑
濬借水之利低田圩岸驅水之害皆勸令通計合
商彼此交濟是官為經營民受惠益勢豪姦蠧不
敢阻撓且自費者仍以自給凡有田之業主種田
之佃戶皆無不踴躍樂從而為利斯漙矣再城外
運泥之法務令遠置低窪之所不令高出地上城
内運泥之法則暫令積之有障隔之空地俟水通
日雇船運至城外亦置扵低窪之所不令高出地
上總湏倡率有方調度有法一切因時度勢之用
惟恃乎其人又非(臣)言之所能盡也(臣)自任江南
私心耿耿適蒙
聖主軫念及此實千載一時故不揣愚昧越職陳
奏伏乞
聖主睿鑒
採擇施行(臣)謹
奏
此奏可嘉之至已有旨矣
同日又
奏為報明開墾田地并查出隠射田土仰祈
睿鑒事竊照各省有可墾之處聽民相度地宜自墾自
報奉有
諭旨著為定例其無主影射田土應清查抵補屯軍丁
銀經署撫(臣)楊名時具
題部覆奉
旨依議欽遵在案(臣)自上年二月到任後即通行各屬
勸民開墾并查影射田土抵補丁銀凡接見屬員
時復又諄諄告誡務期留心查勸實力奉行以副
聖天子富民阜俗之至意嗣據昆明羅次尋甸河陽彌
勒雲南騰越等州縣并廣南蒙化二府陸續申報
勸墾過民賦荒旱田地共四千七百五十三畆零
該夏稅本折麥一十一石五斗一升五合本折米
一百二十石二斗七升四合條編銀七十一兩四
錢四分又羅次雲南定邊三縣勸墾過屯官馬料
荒旱田地共一千三百八十二畆零該夏稅本折
麥三石二斗二升六合秋糧本折米三十五石五
斗六升五合條編銀二十九兩八錢二分俱雍正
四年分之事業經署撫(臣)楊名時與(臣)會疏
題報訖又晉寧呈貢昆陽嵩明宜良富民彌勒趙州
等州縣申報查出欺隠并自首抵補軍丁民賦田
地一千九百二十九畆零稅糧折徵條編二項共
徵銀五十三兩零景東府夷民自首抵補軍丁未
載全書額外田四百五十六段稅糧折徵差𤼵二
項共徵銀一百四十三兩零按田畆論段係土夷
舊例尚未及清查畆數又昆明禄豐晉寧呈貢昆
陽易門嵩明宜良羅次富民雲南趙州浪穹保山
騰越蒙化定遠等府州縣查出欺隠并自首抵補
軍丁屯官馬料田地共九千二十四畆零稅糧折
徵條編二項共徵銀五百四兩零均扵雍正四年
田地糧銀項下徵收造報俟各府州縣清查抵補
丁銀扵下年
奏銷冊内造報近又據陸凉州查出影射田一千一
百六十七畆零地八百四十二畆自首新墾田七
千二百五十七畆零地八千六百五十八畆易門
縣清出民賦沐莊隠墾田六百六十二畆零路南
州民自首隠匿叛産田一十七畆零通海縣清出
自首屯田二千一百二十七畆零民田三十四畆
五分寧州查出自首影射民賦田一千五百九十
四畆零保山縣民自首田二百五十七畆七分屯
田一十八畆賓川州查出影射地九十四畆二分
田一百二十畆宜良縣查出影射田七千五百七
十六畆地八千八百七十八畆以上各田地糧條
或應歸入正額或應攤抵丁銀現在行令查明分
别科則造冊申報又陸凉州向有(臣)標馬厰一項
坐落海子内雖例係夏秋二季牧放馬匹冬季收
攔然牧放時甚少因附近居民侵占告争前督(臣)
高其倬委千總劉起賢查丈招民開墾科租給與
老丁然所收無幾現已無存(臣)自到任即委新興
州知州今准補開化府同知吴士鯤嗣復行令現
任陸凉州知州祖良範查造地畆分别科則内有
變價新墾浮多一項係借新墾為名私自占種又
祭需一項田地被貢生趙世基以教讀為由父子
相𫝊私自收租又有無糧田一項亦係私種此三
項並無錢糧雖非馬厰皆係欺隠故均照馬厰科
租又魚箔一項原係築箔捕魚辦課因阻水道常
淹没民田百姓控告將箔拆去量撥海子餘地幫
補辦課今馬厰盡行招墾魚課應行開除至旱馬
厰一區亦係官地查其土宜可以種蕎今據祖良
範開報查出田地數目原任新興州知州吴士鯤
造報地三萬一千五百六十一畆三分零祖良範
到任後查出地三千三畆一分三釐零内有未領
荒地四百三十二畆六分零俟有人承領科租查
出旱馬厰地五千二百七十五畆七分四釐田四
百二十六畆八分零以上實種田地通共三萬九
千八百三十四畆三分零應徵大小麥蕎榖京斗
租三千四十石九斗八升零現在飭令造冊詳送
題報歸公又蒙自縣有臨元鎮馬場始而有一二報
墾納糧之事及遠近居民漸次開穵有稱祖遺民
田與叛産者有稱報墾與各祠廟香火田者率皆
糧少田多各自隠占(臣)訪聞確實扵今春檄委廣
通縣知縣郭倫通海縣知縣顧濟美前往逐一清
丈除有糧田四千六百四十一畆零有糧地四百
二十五畆零共丈出隠占熟田二萬三百五十五
畆零熟地三萬八百二十六畆零現在行催冊報
又䴡江府民報首田畆據該府元展成禀稱約有
田三萬餘畆現在清查冊報即於明歲科租統應
俟查明造冊到日會疏
題報所有勸令開墾查出影射田地通共一十三萬
八千餘畆外夷民自首田四百五十六段合先具
摺奏
聞再滇省文武衙門大半各有官莊(臣)業經密查并檄
飭各員據實開報現已悉大略俟各屬報齊行令
藩司造冊詳
題歸公合并聲明伏乞
聖主睿鑒(臣)謹
奏
可嘉之至四字皆屬多諭
同日又
奏為覆
奏事七月二十日
頒到陞任廣南府經歷吴啓文一摺荷蒙
硃批吴啓文條奏此一摺朕不達卿可酌量斟别為之
欽此(臣)看摺内所稱廣南府土同知儂鵬及儂繩
英妻撫幼嚴氏并土目陸順達陸尚安父子等情
事(臣)自到任後即經訪聞随密飭各員各就所知
密禀當據糧儲道張允隨廣南府知府潘允敏等
據實呈禀在案查該土同知儂鵬係儂智高之後
從吴逆作亂受其偽職及
王師平逆儂鵬投順給以世襲土丞其始從逆四川時
曾經搶擄遵義府民間女子濮氏為妾後奉文稽
查發回原籍嫁與張大為妻及儂鵬身故無嗣鵬
妻禄氏聽信土目龔勝等捏稱濮氏原係懷孕而
去遂將濮氏并其後夫張大之子接回認為儂氏
之子改名儂繩英冒襲世職後因不法擬絞未議
削土繩英妻嚴氏遂濫膺撫幼管理土丞事自此
土官權柄俱歸土目其四大頭目曰内甲曰總管
曰板欄曰内兵此四目把持線索任意指揮四目
中内甲又最權重凡調撥土兵發縱指使皆係内
甲舊時内甲俱儂氏族人選用康熙三十五六年
有陸尚賢與儂克昌争此内甲刦殺連年官兵攻
𠞰不勝後設計招撫陸尚賢出降一守偹乘間擊
之事得稍息而儂陸之仇至今不解陸尚賢是現
今板欄陸順達之姪輩始則陸順達誘出尚賢繼
而尚賢死後順達與其子陸尚安等互相濟惡更
甚扵尚賢官府傳唤從不入城即偶至城外禀事
亦必四路埋伏勢若臨敵其扵村中恃強占奪不
遂其意便肆燒搶伊既盤踞險遠瘴惡之處急則
竟入粤&KR2033;蔵匿無從追蹤曾扵五十六七年間各
頭目遍起土兵圍城幾䧟攻殺相尋逐年皆有近
雖稍知歛戢不敢猖狂然兇惡難化終為後患(臣)
念土官無權權在土目而土目巢穴又逼近&KR2033;粤
緣粤夷未靖&KR2033;夷有事若不籌畫萬全相機而動
即剪除土官亦難以善後先經大張告示明書陸
順達陸魯陸尚平陸尚安等名曉以改過從寬怙
惡必戮大意復切諭廣南文武明示寬縱密計擒
拏續奉清查邊界酌設遊廵之
旨現議扵廣南要隘駐劄官兵更替防汛且泗城既定
粤夷喪膽料不敢助惡一俟&KR2033;阯事定便當勦撫
兼行漢夷並用務擒其渠魁收其土地為一勞永
逸之計凡(臣)屢次札檄皆該經歴所知聞故其言
之確鑿也至扵該土丞徵取屬夷錢榖名曰年例
每年約得六千餘兩色係七成上下實計紋銀四
千餘兩與吴啓文所稱八成吹絲銀五六千兩不
等之數亦大概相符此外復不時需索夫役牲畜
稍不如意則箠楚拘囚無所不至皆有不願服土
司管轄之望統俟擒獲陸尚安父子時一面參革
土職盡歸流管轄將向所入年例再疏請
聖恩酌為減少以恤邊夷其餘盡歸公帑銀米各半輸
納庶按緒就理一舉可成而廣南邊境得以寧謐
矣謹僃細陳覆伏乞
聖主睿鑒(臣)謹
奏
覽此奏朕明悉矣次第緩為之卿自有斟酌道理朕意
凡煙瘴之地改流極宜詳愼
同日又
奏為請
旨事竊查雲南提督(臣)郝玉麟扵雍正元年十二月奉
旨帶兵前往中甸雍正二年二月又奉
旨帶兵赴察木多應援西藏查拏逆黨在中甸起程時
值大雪封山水冷草枯前督(臣)高其倬會商署撫
(臣)楊名時每兵借給一年餉銀至雍正三年九月
提督(臣)郝玉麟遵
旨查看裡塘巴塘地界一路回署仍酌留兵丁五百名
駐劄察木多彈壓地方至雍正四年十二月奉
旨撤回當自中甸進察木多時緣奉有作速前進之
諭旨口内營馬檄調不及提(臣)郝玉麟將現在馬匹搭
配分給兵丁䭾載不敷之馬雇覓夷馬給兵䭾載
每匹發銀一十三兩雪深冰厚番民之馬倒斃甚
多又經重複雇募以致各兵多有賠累及抵察木
多存營之馬復遣差遊廵逆賊羅卜蔵丹津所屬
地方招撫南稱巴卡等二十七處番民所到各地
方俱崇山峻嶺積雪數尺而營馬倒斃殆盡迨至
撤師䭾馬所存無幾復又雇募由巴塘裡塘草地
跟隨查勘地界進口只在管理糧餉官處每兵權
借銀八兩給付自行雇覓䭾載查康熙五十九年
出征西蔵兵丁回師䭾載扵管理糧餉官處每兵
借支銀二十一兩有零察木多係進蔵一半路程
每兵借銀八兩未及前次一半又各兵借支過年
及回師盤費前後通算除病故廢疾兵丁外現在
馬步兵丁共借支過銀五萬七千二百四十八兩
零今雖議定作一十二季除還但照數分扣各兵
所支者無幾難資飬贍據各兵聯名懇訴情詞廹
切准提督(臣)郝玉麟咨會前来(臣)查康熙五十九
年兵丁進征西蔵時除照例支給鹽菜口糧給與
䭾載馬匹並折給五個月裹帶口糧每石折銀四
十兩七錢製辦一切行裝費用扵司庫内每兵借
支半年餉銀與在蔵借支之項後蒙
恩旨俱准豁免又節次護解糧餉兵丁每名賞銀十兩
又給與䭾載二兵三馬每匹折銀四十兩亦經
奏銷在案各兵往察木多擒拏逆黨援𠞰各路雖與
進藏兵丁有間然比護糧解餉亦頗效勤勞出口
之日每兵賞銀四兩口糧馬匹並未折給又未領
支草料僅此口糧鹽菜實不敷用適提(臣)在省(臣)
詳細詢問伊復僃言形狀若照三年扣完恐仍不
免艱窘相應據實請
旨准以六年扣完庶兵丁不致苦累至扵量予減免以
示優恤此出
聖主特恩非(臣)所敢置議也謹繕摺
奏伏乞
睿鑒施行(臣)謹
奏
此奏甚是朕欣悅覽之卿若不奏此事幾乎疎忽已有
旨矣加恩優恤原朕之本意也
硃批諭旨卷一百二十五之四
欽定四庫全書
硃批諭旨卷一百二十五之五
硃批鄂爾泰奏摺
雍正五年九月十六日雲貴總督(臣)鄂爾泰謹
奏為恭謝
聖恩事雍正五年八月三十日(臣)齎摺家奴蒙
恩賞給驛馬齎回
御賜(臣)嵌玻璃紫石蘷龍盒硯一方銅格水火雙硯一
盒蜜荔枝二瓶抵滇又於九月十四日(臣)齎兵馬
錢糧冊承差李燦回滇復蒙
頒賜(臣)
欽定詩經傳說會纂全部(臣)隨皆郊迎至署恭設香案
望
闕叩頭謝
恩祗領訖敬啟摺扣跪諷
硃批朕躬甚安卿好麽來往人朕僃細訪問知卿精神
起居甚好實如獲珍寳之喜但諸凡量力而為之萬
不可過強欽此及摺内敬述
天語一公則無事而非是一私則無往而非不是復蒙
硃批但知此何時而非坦蕩之景眞極樂界也欽此(臣)
伏讀之下無可語言愛(臣)諄篤(臣)之
慈父勉(臣)深切(臣)之
嚴師凡有天性皆應悚心(臣)敢不益自愛重期為成人
但(臣)竊念我
聖主萬幾親理日昃不暇心周遠邇大小靡遺盡在
睿慮之中總歸至中之宰而百官羣牧曾不能仰贊萬
一少紓
聖懷念
聖主之勤勞實臣工之罪戾(臣)雖在萬里心切難安況
(臣)職司所寄即竭蹷料理亦止此兩省而兩省諸
事猶多未就緒乃復屢荷
聖慈諭(臣)量力不可過強(臣)更何以自解至於(臣)年來
精神實倍健旺此來往人所共見惟當念念存公
刻刻去私常求坦蕩之景毋敢忘此極樂界也為
此繕摺恭謝
聖恩伏乞
聖主睿鑒(臣)謹
奏
覽卿奏謝知道了字字出於至誠句句朕皆動容覽閱
諸王大臣因朕五十大壽懇請僃宴朕勉從之此日微
雪一堂和氣喜溢宫院念卿在遠省未得入座特留數
種朕親嘗食物寄來卿食此如同君臣對面宴會也特
諭
同日又
奏為謬沖既靖各寨歸誠事竊花苗一種介在楚黔
兼連西粤獷悍難馴謬沖尤甚今據各員攻破其
地親行踏勘報稱三方峭壁一線通門羊腸曲徑
鼠穴盤居漢夷不能偵探兵役無從捕覓此羣兇
之所以得肆其姦惡也前於閏三月二十四日經
(臣)將兩省會攻合寨逃散情形
奏明在案續據黎平知府張廣泗率領知縣孫紹武
署黎平協事鎮遠協遊擊韓勳率領守僃左垣等
文武同心楚黔協力冒險履危深入巢窟直窮邊
界之外不獨彼此兩地互相糾查并粤西懷遠縣
所屬各接壤地方凡有兇苗潛伏等處無不親歴
窮搜今兩省各員陸續擒獲賊苗通計大小男婦
共二百三十餘名口齊集適中之處公同會審其
逞兇拒敵并從前各案兇犯俱有著落查得黎屬
地方尚止於盗案而於楚省之靖州通道縣等處
則肆行刦殺晝夜不分迨經官差捕緝則殺死差
役打傷兵丁以及州縣拏獲該寨之人即糾合通
寨抗拒官府并擅自捉拏百姓揚言作抵是從前
已屬極惡窮兇及今兩省會兵臨寨復敢同謀拒
敵殺傷兵役是盗刦之罪固已難寬而按以拒敵
之條更當從重䆒擬所有掌寨渠魁姚相明等三
名各姓管事頭人姚富凡等六名分路拒敵之姚
安美等二十三名同謀之李榮華等四名或同謀
立議或逞兇拒捕以至動手鎗傷兵丁殺死差役
均各俯首供認不諱現在定擬招解另疏會
題外自此各寨遠邇嚮風皆知為除暴安良故無不
畏威懷德除向經歸順各苗悉與漢民一體嚴立
保甲并取具不敢容姦容賊甘結外更有歸歐鬼
壘九厥交椅几馬等寨俱花苗之種類悉化外之
生夷無不舉踵歸誠傾心嚮化今據頭人率領羣
苗並繳軍器願納錢糧造有戶口花名清冊同詣
張廣泗韓勳行營焚香叩首願求内附共沐
聖朝治化等情到(臣臣)查得歸歐鬼壘等寨在黎平府
所屬洪州土司界外應令歸洪州管轄其交椅几
馬二寨係廣西懷遠縣所屬幹沖地方界内若歸
附黎平則中間隔有幹沖應歸懷遠管轄似為畫
一除(臣)咨移粤西撫提收入懷遠縣屬外所有各
寨投誠戶口錢糧及所繳軍器另繕清摺恭呈
御覽又據張廣泗禀稱查黎平西北之龍里古州各土
司所轄地方逼近清水江烏孟江等處生苗此種
生苗不獨素性兇頑肆無忌憚且凡有罹罪犯法
之人攜家竄入恃作護符實為養姦縱惡之區今
張廣泗巳會同新任副將李登科於八月二十四
日起程前往乘機𠞰撫以清邊境此皆該員等先
事預籌實心效力裨益地方者也合併聲明統祈
睿鑒(臣)謹
奏
此事雖卿調度委用得當張廣泗遵照辦理甚屬可嘉
同日又
奏為報明永北邊界用兵協𠞰賊番事竊永北府之
蒗蕖地方與四川之腊汝窩地方邊界相接前據
永北鎮總兵柳時昌中軍遊擊徐成貞永北知府
馮光裕報稱六月初七日據本鎮標汛蒗蕖千總
馬勝稱據土舍阿騰龍報稱四川鹽井衛有官兵
調動五所土兵探得係建昌總兵征𠞰腊汝窩等
情隨據柳時昌一面令徐成貞派撥目兵添汛防
守一面飛報到(臣臣)隨切囑柳時昌并諄諭徐成
貞馮光裕既係川省用兵事同一體所有一切要
隘嚴加堵禦毋令脫逃并將番賊各處巢穴密行
偵探的確預先挑選精健以僃策應協同進𠞰毋
得少有疎緩去後續據柳時昌報稱六月十四日
接准四川建昌鎮公文移知前事隨著徐成貞并
守僃鄭文煥率同千把等帶領健兵五百名前往
蒗蕖駐劄查得蒗蕖東通腊汝窩大路一條地名
白窩離蒗蕖一百二十里東北通腊汝窩小路一
條地名岩底離蒗蕖六十里北通腊汝窩大路一
條地名茹卜戈離蒗蕖八十里又蒗蕖半路東南
通腊汝窩大路一條地名西番河離蒗蕖一百二
十里西番河以外係蒗蕖地界内通高章二土司
地界各令弁兵分路前往嚴加堵禦并行密探一
切情形以憑會𠞰至七月初六日川兵抵阿利村
寨逆番抗拒不肯授首滇兵四路堵塞川兵乘勢
進攻斬殺三十餘人餘皆降伏又搗什咱一村生
擒二十三名口并𠞰殺多人然後情願獻黑鹽井
以求宥罪等情於是兩省各皆撤兵回營事關邊
界用兵協𠞰賊番情事理合陳明(臣)謹
奏
如此不分彼此料理封疆大臣毫不推諉瞻顧何事不
能辦理也嘉悅覽之
同日又
奏為乘藉兵威𠞰滅猓賊事竊臨元鎮屬威遠新平
一帶地方猓賊猖獗潛匿魯魁哀牢出沒江内江
外為害最兇由來已久雖從前屢經用兵兇頑難
以就擒煙瘴難以深入或反致代為支飾互相容
隱巳非一日久在
聖明洞鑒之中前以鎮沅逞逆因而威遠猓賊扎鐵匠
周大妹等乘機聚衆打井刦寨擄掠鄉村又有新
平野賊李百疊等亦率衆報仇搶殺(臣)聞禀報隨
嚴檄官弁趁此兵威前赴威遠新平二處協力擒
𠞰務盡根株又遣(臣)標遊擊李化龍帶領弁兵星
往會擒始而羣兇嘯聚洶湧異常及見官兵奮勇
直前有戰必克賊勢潰解四散奔逃潛伏深箐無
從蹤跡其時正值盛暑瘴癘薰蒸官兵染瘴甚至
病故者屢報到(臣臣)思若不及此𠞰滅又行撤兵
縱暫時安帖後必猖狂姑息之恩適所以養禍因
復差(臣)標守僃席嘉旺齎(臣)令箭遍飭行營謂猓
賊一日不除官兵一日不撤縱觸鋒冒瘴寧死必
前能滅賊死有餘榮不能殺賊生有餘辱等語去
後仰頼
聖主仁威將士奮勵冒險深入搜箐搜山於是殺斬過
半多所擒獲據臨元鎮總兵官孫宏本詳報各處
地方所有猓賊生擒解省者六十名當場拒敵鎗
駮傷死者九百四十一名内斬首級三百八十四
顆拏獲眷口安插者一百八十二名口向來猓賊
從未覩此兵威從未經此大創兹見官兵所到抗
拒盡行𠞰滅投誠一槩從寬於是有威遠兇賊黑
老胖等奔赴行營懇求免死旋擒獻賊首扎鐵匠
等以求贖罪而新平兇賊李百疊等亦來投訴願
為良民各皆從寬安插其解到擒獲人犯現在審
擬具
題從此威遠新平一帶地方諒可安堵縱有一二狡
賊潛蹤漏網然渠魁盡獲終難逃匿再從寬安插
之李百疊實係新平賊首既強悍横肆且狡獪不
測有時一人數名易於兔脫復有時一名數人難
於鵰擒現在投誠之李百疊即前經
奏明梟取首級之白得也姓李名白得又名百疊又
名廹德前經官兵追急乃取賊中年貎近似之人
故令賊黨指引就前追殺一時弁兵亦無從辨認
自此匿跡藏蹤今復乘機刦擄被官兵窮追勢難
别竄乃哀懇求生率黨服罪此賊不除江外終難
寧帖(臣)令就計許降不必驚破暫行安插以寬夥
衆隨密囑孫宏本如法布置務絶禍根緣本内未
便陳叙合先聲明至於此番官兵頗受艱苦染瘴
病故千總二員把總二員廵檢一員帶傷把總二
員陣亡兵丁十三名帶傷身故兵丁三名染瘴身
故兵丁一百八十九名陣亡土練六名染瘴病故
土練四十名帶傷土目土練三十五名(臣)每念此
舉實切難安欲圖一勞永逸勢不能不出於此固
莫可如何敬記(臣)前摺内欽奉
硃批且猛做去寬之一字乃
上天之恩若容寬時得有可寬之日乃爾我君臣之大福
天地神明之殊恩也只此二字之苦
聖祖鑒之含淚筆欽此又奉
硃批不可留之人即一人亦不可疎縱若不應正法即
一命亦當詳慎蓋千人百人一人皆同一命耳不可
就數目而論多寡此等處須用廣大識見料理者欽
此(臣)卒讀神傷再讀志豁仰窺
一人之苦心俯覘羣工之陋見始知寬猛兩字皆出自
仁慈詳慎合中斯克幾廣大惟當謹遵
寳訓事事凛體願學中庸之難能不敢因循以自棄除
將𠞰撫猓賊情形會疏報明外謹繕摺奏
聞伏乞
聖主睿鑒施行(臣)謹
奏
朕嘉悅之外餘無可諭題本上巳有旨矣
同日又
奏為據實覆
奏事竊八月三十日
頒到二摺荷蒙
硃批此係李日更所奏朕當日用伊看其甚耿直所以
許他奏摺曾摺奏二次似實心任事之員今覽此奏
何世璂恐有此病但未知其中或更有别情否據實
奏朕知道伊等科甲袒護沽譽之風寔為吏治之大
害朕在此竭力整飭如果如此朕另有道理欽此(臣)
跪諷之下仰見
聖度虛公不遺棄衆論并不輕信羣言是非必覈其實
進退一凖於衡(臣)荷
聖主殊知惟期仰體
天心倘稍有不確何敢冒瀆(臣)看得何世璂與李日更
誼本同鄉又經同在翰林即不行袒護亦何至勒
逼(臣)前在貴陽兩月申大成富貴俱曾向(臣)言糧
道貎似質樸心頗詭譎且待廵撫甚無禮及(臣)面
問地方事伊多不能對或稍坐久便垂頭瞌睡(臣)
經面問何世璂據云形跡何足論伊能慎重錢糧
便是好糧道等語即(臣)亦因其操守硜介並無染
指相待甚優此黔省屬吏所通知者今所
奏諸件皆屬虛捏且多自相矛盾實有别情早不出
聖明洞鑒中也緣去年奉
旨保舉人才伊再四懇求保舉何世璂不允又求富貴
保舉富貴又不肯遂以此蓄怨(臣)近赴安籠始訪
聞此語今據稱何世璂日日來往賓客筵宴豐盛
不慮有悞政事等語(臣)查黔省僻處過客無多其
屬員因事來謁與各營將僃領餉候考均當接見
并得以詢問各處土俗民情皆分内事即間留一
飯亦奬勵之常(臣)前在黔省何世璂留(臣)會食並
不見豐盛况此外可知又稱接見秀才卑詞揖讓
不慮長其驕志講書課文自早至晚以大吏而行
教官之事等語(臣)查何世璂每於月朔行香復至
明倫堂接見士子并集耆民宣講
聖諭
廣訓則誠有之竟日講書課文並無此事至於諸生有
敗壞行檢武斷鄉曲挾持官長者(臣)見其屢行咨
革已不下三四十名并未姑息何謂長其驕志又
稱濫准詞訟沿街投控以憲臣而行有司之事等
語(臣)查黔省屬吏因循成習地方事件多不即完
結故致百姓奔控上司即(臣)到黔省每日攀轅投
遞凡焚燒刦殺等件自當批審詳結如有誣告即
加倍重處何世璂親准狀詞亦同此意若盡視為
有司之事槩置不問又何頼有憲臣也又稱護庇
屬員好徇情面詳揭虧空倉糧者槩不參處等語
(臣)查何世璂到任參劾虧糧者巳經數員何謂槩
不參處况凡參虧空當先為完虧空計如參後可
完自當即參如任内能完亦應稍待若只欲自了
身事不顧難了公事終於錢糧何補前當
奏銷時李日更正在抱病不察虛實不分多寡混入
一詳槩請參追據所詳揭内有少穀止三四十石
需銀不上十兩者而署銅仁府思州府知府張鉞
即係李日更發銀招買之項並非該府應存穀數
緣正值青黃不接張鉞不肯承認李日更一面勒
領一面揭參又黎平府知府張廣泗係前任馬駿
領買之項張廣泗因在軍前辦事未及買補銀兩
貯庫並無不敷而必欲揭參平越府知府朱齊年
係兵丁支借及平糶之項立請買補亦仍列詳揭
此外尚多半非情理曾經(臣)駁查并札致何世璂
囑伊務查確實毋或屈抑能員隨委署藩司富貴
盤騐完補出結在案且即據李日更所稱止有三
四處買補不及存銀作抵則非實在虧空可知即
如此三知府才具皆堪辦事而稍不遂意即欲摧
殘(臣)亦不料李日更之居心行事至於此極也何
世璂清勤自效少通達才過於拘謹近於瑣屑則
有之徇情市恩不敢出此若果深觸其忌尋事中
傷則李日更告病時即應代
題請休又何至惜其操守婉詞慰留至所稱驛站陋
規(臣)查此項經署撫(臣)石禮哈
奏作修理營房之需已據各屬報竣
題銷司道皆有案伊反疑劉師恕申大成適自形其
昏憒耳李日更業已起程富貴亦赴部引
見劉師恕申大成俱現在京
聖詢之下自無遁情(臣)無庸瑣瀆謹據實覆
奏伏乞
聖主睿鑒(臣)謹
奏
所奏所論甚公朕於李日更之奏亦覺不實况未有因
一道員摺奏即調回撫臣對質之理朕原欲俟李日更
到來問確再令何世璂明白回奏不料何世璂自奏數
摺甚屬悖謬故調來面問今將何世璂到來問伊諭旨
錄與卿看
雍正五年十月初八日雲貴總督(臣)鄂爾泰謹
奏為恭謝
天恩事雍正五年十月初一日新授雲南按察使張允
隨赴任回省齎捧
欽賜(臣)
御書扁對誠悃宣猷四字體國公忠股肱膺重寄憲邦
文武梁棟得純臣十八字并鈎刻撰銅共二十二字
到(臣臣)隨郊迎至署恭設香案望
闕叩頭謝
恩訖祗領之下瞻誦之餘覺感激之私與驚慚而交集
抑忻幸之至轉恐懼以彌深頫首無言仰天流涕
欽惟我
皇上
至誠致化
大知用中
念為君實難朝乾夕惕願臣工堪寄股肱
悉憲邦匪易諄誨曲成期文武克充梁棟維
天心之默運雖竊比管窺凛
聖諭之頻頒應羣開茅塞况反誠為偽反公為私反忠
為姦反純為詐但蹈其轍固
王道所必誅而離偽未即是誠離私未即是公離姦未
即是忠離詐未即是純縱涉其途特
聖功所與進(臣)爾泰不甘自棄情知亦步亦趨未能自
強實恐忽前忽却期匪躬而體
國政多未平矢攄悃以宣猷民猶不信欽承
寳訓惟當力辨幾希仰覩
龍文弗敢少寬一息問此心是欺是慊
天鑒在兹論有事謀身謀家人言可畏除具疏奏
謝外謹繕摺恭謝
聖恩伏乞
聖主睿鑒(臣)爾泰無任激切悚仄之至謹
奏
覽卿奏謝知道了
同日又
奏為欽奉
聖諭事竊雍正五年十月初一日按察使張允隨回滇
(臣)僃細詢問知
聖躬康悅行健日強復傳
諭旨你回去對鄂爾泰說朕入秋以來精神愈好你說
與他知道他愈加喜歡欽此(臣)跪聆之下恍如親聞
天語忻幸無似瞻依倍切又𫝊奉
聖諭鄂爾泰奏稱銅厰甚旺請將銅運到湖廣江南賣
與各省採買的官員狠好再著他將鑄的錢多運些
還好你回去即傳旨與鄂爾泰欽此竊惟運錢運銅
雖可以並行然運銅則省餉增益運錢則
國寳流通體勢所關輕重懸殊前此滇省之錢必量
數鼓鑄就近運行者皆以山路險阻運載艱難流
行遠則需費多需費多則虧折易虧折易則報銷
難故司鼓鑄者皆不敢求行遠而騖多今我
聖主規其遠大略其錙銖以多運為重微折為輕流通
為重開銷為輕此實經世之良法非蠡測管窺之
見所能仿彿規畫者也(臣)查滇省錢局共三十六
爐每年共鑄正錢一十三萬四千七百八十四串
内除匠役工食標營兵餉搭放各項錢七萬一千
九百九十五串零尚存錢六萬二千七百八十餘
串(臣)前原
題内請將倭鉛節省銀兩作每年運費約運錢四萬
串赴外省行銷外尚存二萬二千餘串現擬設法
脚費將此項存錢亦運外省行銷此外添鑄補運
買錢轉運仍可以調劑(臣)當詳細籌算再黔省向
無錢局今查得威寧府現出銅厰而鎮雄亦産銅
鉛現俱檄令開採將來銅觔儘可供用且齊家灣
馬鬃嶺堆積倭鉛皆與畢節縣相近擬請於畢節
縣地方開設一局將各厰所出銅鉛照滇省例委
銷果能盡心料理辦官事如家事亦必不至虧折
威寧府知府楊永斌因會審烏蒙案現在滇省(臣)
已令與管理錢局麗江府知府元展成會商妥議
并估計開局一切房庫爐卡等費約不過二千金
俟估定詳報(臣)再加核酌具疏請
旨外合先覆
奏再運銅一案一應䭾脚等項(臣)早經委辦所需二
百七十萬銅數俱可於明年三四月内到漢口五
聖鑒(臣)謹
奏
同日又
奏為
奏明酌均公件耗羡以昭畫一事竊惟滇居邊末賦
少事繁通省民屯額賦每年僅徵銀一十九萬餘
兩秋糧止二十餘萬石各屬條糧秋糧火耗除起
解司道二庫平奏欵費之外餘剩無幾而衙役工
食等項原無額設俱係自給故從前各府州縣薪
水日用以及夫馬并一切公事俱派民間辦應官
派一分衙役數倍之地方鄉保又數倍之羣蠧分
肥每年私派不下三四十萬小民困苦異常此滇
省向來之陋弊也迨楊名時到任於康熙六十一
年間將各屬公事核其應需者每年照糧均派隨
正完納勒石曉諭名曰公件銀兩此外不許再加
派擾使小民知有定額不受書役之苛索在有田
之百姓因向有隱射或侵占無糧之田亦樂於完
納數年以來百姓安之巳視同正額但各屬糧額
多寡不一在當日酌定亦仍有不均(臣)再四思維
若將此公件銀兩概行革除滇省火耗無幾各項
公事難以辦應轉恐不肖有司復開私派之漸若
照舊聽其自收自用弊端百出實無以善後因檄
令各屬造冊呈送即按所送冊内欵目面與司道
逐一細核有必需者斟酌議留辦公餘各盡行裁
去節省辦理查通省糧條火耗除去解費約餘銀
一萬三千八百一十四兩零稅秋羡餘除去道欵
約餘銀一萬四千九百二兩零公件銀一十一萬
四千六百四兩零内除尋甸路南順寧和曲禄勸
等府州攤丁鹽課共銀三千三百三兩零實該公
件銀一十一萬一千三百一兩零各項共銀一十
四萬十七兩零除永北府併永平縣原未定有公
件外昆明等五十五州縣并廣南元江開化順寧
鶴慶蒙化景東麗江等八府共留辦公銀二萬二
百七十七兩零養廉銀内除元江一府其廣南昆
明等六十二府州縣共給銀四萬五千二百三十
六兩零所留養廉銀准其按月扣留應用如無動
用仍存留移交不得别用倘有那移虧空與正項
錢糧一例參追實應解司庫銀七萬四千五百四
兩零此外尚有黑井提舉司每年應送督撫布按
節禮銀一千六百八十兩白井提舉司應送節禮
銀八百兩琅井提舉司應送節禮銀一千二百一
十六兩仍應照舊起解通共該解司庫銀七萬八
千二百兩零至各屬公項中如督撫兩院與布政
司糧鹽二道衙門俱有養廉節禮一項應俱裁革
雲南曲靖大理永昌楚雄元江六府向有稅規普
洱通判有徵收秋糧羡餘可以養廉均無庸議給
其臨安澂江廣西姚安武定等五府及按察司永
昌道衙門别無養廉全頼節禮為日用盤費幕賓
束脩之需應於解司公項内每年議給按察司銀
四千兩永昌道銀三千兩臨安等五府銀各八百
兩共銀四千兩按季赴布政司庫請領又雲南曲
靖臨安開化大理五府同知通判各二員永昌永
北楚雄武定四府同知各一員澂江廣西鶴慶順
寧四府通判各一員俱屬冷署亦别無養廉每員
應量給銀四百兩共銀七千二百兩以上司道府
廳共該養廉銀一萬八千二百兩俱令按季赴司
請領(臣)通盤計算省中各項公費有紙張役食修
理資助并齎奏顔料兵丁犒賞部辦飯食以及三
年文武科場等項每年應需銀二萬兩尚節省銀
四萬兩應請歸公充餉如此庶通省公事無悞而
各屬養廉有資矣但公件名色既條例所無亦别
省所未有(臣)未便詳叙擬將歸公銀四萬兩作為
火耗羡餘并各衙門節禮等項
題報充餉再滇省田地欺隠者巳陸續清出未清者
現在委員勘丈又開例招墾錢糧自必漸增如各
府州縣所得耗羡可以辦公養廉則所徵公件一
項仍應漸次裁減合併聲明除將公費并各官養
廉銀兩數目另開清摺恭呈
御覽外伏乞
聖主睿鑒
批示遵行(臣)謹
奏
料理甚屬妥協大概川省亦然近者岳鍾琪請將一切
雜派供給盡行裁革只存加三火耗均與通省屬員為
養廉百姓亦甚樂從料理雖是妥協但加三猶須核酌
所以於恩減浙省錢糧之諭旨内亦曾略帶數句滇省
如此籌畫可謂盡善但各員養廉似少不足從前此事
原係楊名時沽名釣譽之舉不計可行與否暫沽一時
之名而又縱容屬員設法巧取置之不問以取悅於屬
員令感其寬厚毫無實心惠民之處乃大巧大詐之作
用耳今既如此只得就此公平料理也將此諭與楊名
時朱綱看
同日又
奏為查出官莊田地報明歸公以除隱漏事竊照官
有禄以養廉民藉田以辦賦凡地方田畆惟民可
得而有官不得而據也滇省文武衙門大半有官
莊名色或係勲莊清出或係叛産歸公或無主田
地文武衙門招佃開墾因而收租收息視為定額
前官𫝊之後官私相授受匿不報聞而夷民得以
藉口欺隱田糧官不能清理亦不敢清理陋弊因
仍由來巳久(臣)於去冬查訪既確隨檄行各員據
實開報去後除雲南等府昆明等州縣各覆稱並
無官莊外據糧儲道元江廣西澂江大理永北永
昌蒙化麗江楚雄順寧景東等府并安寧易門陸
涼平夷河陽路南彌勒建水寧州新平阿迷趙州
鄧川賓川保山永平騰越南安雲州和曲元謀大
姚等州縣陸續報到官莊田地每年收得租米穀
麥蕎豆共一萬七千三百六十七石四斗四升二
合九勺内除上納條丁秋糧費用之外尚餘米穀
麥豆八千五百七石七斗七升七合零又據曲尋
永順永北三鎮并騰越協副將段宗岳(臣)標中軍
副將陳清永北鎮左營遊擊張翰彬守&KR0640;劉化龍
各報到官莊田地除完條糧年收租穀麥豆共一
千四百二石七斗五升又據東川府報稱查出巳
故禄氏養贍並文武官莊田共一萬五千二百七
十二畝年收租穀四千六百八十餘石再(臣)標五
營有沿海邊界開墾老丁田地并各處草場脚下
丈出新淤自報田地共二千五百三十六畝三分
零年收租穀一千五百七十八石五斗零向為恤
養老丁之用其實需用無多查(臣)衙門另有菜地
數塊可以分贍老丁田地租穀相應歸公又(臣)標
陸涼州馬場年可收大小麥蕎穀租三千四十石
九斗零業經摺報以上共米穀麥豆蕎一萬九千
二百一十八石零又租銀一百二十九兩統應歸
公彙入年例
奏銷册内達部至開化武定姚安尋甸馬龍羅平姚
州鎮南定遠定邊等十府州縣俱報有官莊因數
目開造不符業經發換俟到日一併檄發藩司造
冊詳
題其有終不具報或所報不實者仍當查清以示畫
一所有現在查出官莊田地緣由合先
奏報伏乞
聖主睿鑒(臣)謹
奏
向聞滇省鎮臣甚苦毫無出息此等營中官莊地畝應
賜與營標為養廉者卿當斟酌之
雍正五年十一月十一日雲貴總督(臣)鄂爾泰謹
奏為恭謝
聖恩事雍正五年十月十三日廵撫(臣)朱綱入境差役
齎至
頒賜(臣)奏匣三箇又本月十六日(臣)齎摺候補守僃裴
宏道等蒙
恩賞給驛馬齎回
御賜(臣)素縀四聯哈密瓜二圓果乾一匣抵滇(臣)隨各
郊迎至署恭設香案望
闕叩頭謝
恩祗領訖敬啓摺扣跪誦
硃批覽卿奏謝朕甚為欣悅前朕之祝願實住大光明
中出於一時至誠之筆今多子之願既應其他
上蒼必賜如意也朕實欣幸焉欽此(臣)伏讀數四覺感激
之私并忘仰
至誠之明通凛
上蒼之昭鑒一念少懈鬼神殛之此外實無可名言至十
八日撫(臣)朱綱到任抵省(臣)出迎郊外恭請
聖安伊口傳
聖諭總督鄂爾泰昨年出京時朕看他身子弱後聞他
到雲南將身子調養好了朕心甚為喜慰今朕躬萬
安朕知他時常敬念爾到雲南可說與他欽此(臣)跪
聆之下如聞我
慈父聲北望神馳不復能出一語續接見朱綱備細請
問伊一一敬述
皇上聖躬康悅精神倍常日理萬幾無少停留并親見
奏摺盈尺
硃批皆遍感激驚嘆動諸顔色(臣)因就管窺敬告朱綱
聖主用人行政經權時措衆皆知為生民未有其實並
為此繕摺恭謝
聖恩伏乞
聖主睿鑒(臣)謹
奏
覽
同日又
奏為恭報滇黔二省秋收豐稔并米糧價值仰祈
睿鑒事竊照滇省跬步皆山黔省土性瘠薄全頼雨暘
時若方可豐收雍正五年自夏徂秋雨澤調勻兩
省高下田畝均得及時栽插穀穗秀發異常今雲
南等二十一府各報所屬秋收均有十分實為大
有之年目下省城米價每石賣銀一兩一錢其餘
各府每石六七八九錢至一兩不等貴州貴陽等
十一府並各屬具報早稻晚稻俱經收穫通省收
成約有八九分省城米價每倉斗價銀八分餘係
六七分間有八分者此皆仰賴我
皇上宵旰勤勞感召
天和之所致也再雲南今歲收成實十數年所未有緣各
屬缺少倉穀有以銀作抵并發銀招買之項皆令
及時完補故米價仍不能大賤合併聲明謹繕摺
奏報伏乞
聖主睿鑒(臣)謹
奏
卿此忠誠若不如是
昭應無是理也朕欣悅以手加額覽之
同日又
奏為報明進𠞰窩泥逆賊事竊查車里宣慰司地方
近逼老撾遥連緬國有窩泥一種雖具人形而生
性冥頑與禽獸無異藉江外為溝池倚茶山為捍
衛盤踞萬山之中深匿巖險之内入則借採茶以
資生出則憑剽掠為活計前鎮沅逆案刀如珍等
勾結各種猓賊輒有窩泥四百(臣)於三月内已摺
奏其詳及官兵進𠞰窩泥四散於四月二十八九等
日據普威營參將邱名揚茶山守僃李定海等先
後報稱有窩泥逆賊沙比一名在架布地方砍傷
客脚當被汛弁查知前往追拏沙比即脫逃於倚
邦穀地等處糾結賊黨隨有莽芝兇賊麻布朋與
克者老二二人原係窩泥渠魁率同衆兇於四月
初六七兩日在慢課慢林等處要截路口刦殺行
人茶商客衆多被殺傷各皆奔命隨經嚴飭將弁
帶領官兵星速擒拏通計前後拏獲兇賊大小共
七十人隨經該將僃等訊問各供麻布朋等悖亂
已極雖其妻子羽黨等俱巳被獲而麻布朋與克
者老二潛逃無蹤查一帶地方係車里宣慰司管
轄隨經將僃等檄知該土司刀金寳協同擒拏續
據刀金寳雖一面委有土目刀正彥等前來會商
𠞰撫一面具詳代窩泥兇賊辯訴據稱茶商衆客
多以重利滚砌窩泥故致麻布朋等肆行刦殺等
語該將僃等以既稱茶商滚砌隨帶領官兵約同
該土目等齊至茶山代為清算以憑招撫漢夷安
輯地方去後詎料刀正彦稽遲不前反遣叭枯等
督領六山窩泥焚燒倚邦各寨堵塞各路要口竟
將帶領兵丁會期招撫之把總王朝選并兵丁内
之十七人及糧差一名皆衝散裹去今據總兵官
孫宏本副將張應宗參將邱名揚等各報稱據探
往山往江各要路盡行堵絶不能前進參將邱名
揚已帶領官兵親往行至猛旺等情到(臣臣)隨飛
檄孫宏本著帶該鎮官兵一千名并調元江協兵
五百名新□營兵五百名景東營兵三百名加以
普威營官兵仍調土兵一千名星夜進𠞰(臣)看得
窩泥雖兇若無指使之人亦未敢輕舉據土目刀
正彦素與宣慰司刀金寳不睦屢欲占管江内板
納地方勢有不能兹乘隙鼓惑六山窩泥逞其恣
横以嫁禍於刀金寳情節顯然若非大軍前進協
攻茶山檄令刀金寳率領土兵堵絶江外去路則
兇賊勢難擒撲況殺官殺兵習為泛常不及此𠞰
滅何以善後(臣)前於九月報明𠞰撫猓賊情形事
案内有因尚有一二狡賊未獲酌留官兵暫駐等
語正以此案羣兇雖擒正犯未獲其時威遠未靖
聞伏乞
聖主睿鑒
訓示遵行(臣)謹
奏
覽
同日又
奏為遵
旨議覆事竊貴州安順府改站一事前面奉
聖諭交(臣)查議(臣)自入黔境即留心諮訪不獨安順地
方所當改站即平越一帶亦有别路可通平坦捷
近官民均便及抵貴陽即面交司道委勘確議續
據詳覆前來並無定見意殊畏難(臣)於去冬赴黔
之便復面交安順府知府何經文及雲南遊擊徐
成正示以路徑前往勘估據該員等禀覆果另有
寬平大道不獨便於行人且可省去三驛又令平
越府知府朱齊年并屬縣王大烈勘估黃平一帶
該員等亦以道路應改並可省去二驛詳覆前來
適(臣)今年五月前赴安籠於安南縣地方面會提
(臣)楊天縱遂并將移置驛站改設防汛各事一切
面商提臣隨帶領何經文復同親往查勘與(臣)面
議無異兹查得安順府屬鎮寧州之安莊驛至普
安州之亦資孔驛直交滇界凡十驛今可減去三
驛平越府屬之平越驛至鎮遠府屬施秉縣之偏
橋驛凡六驛今可減去二驛合兩處計之是十六
驛之中可減去五驛每一驛馬匹俸工銀約計千
餘兩夫糧馬料米約計三百八十餘石通計五驛
每年可省銀約五千兩米約一千九百餘石其所
改驛站除亦資孔安莊平越偏橋四驛仍舊安設
外其餘俱當移置自鎮寧州之安莊驛行五十七
里至坡頭為新改第一站應設一驛一汛移駐千
總一員兵丁五十名並安馬步兵五塘又四十二
里至歸宗為新改第二站應設一驛一營移駐守
&KR0640;一員把總一員兵丁一百二十名並安馬步兵
三塘又四十五里至烈當為新改第三站應設一
驛一營移駐守備一員把總一員兵丁一百四十
名並安馬步兵五塘又四十七里至南車渡為新
改第四站應設一驛一汛移駐千總一員兵丁一
百名並安馬步兵五塘又於渡口安馬步兵二塘
又五十四里至劉官屯為新改第五站應設一驛
一營移駐守僃一員把總一員兵丁一百四十名
行四十七里至青岡寨為新改第一站應設一驛
一汛移駐把總一員兵丁五十名並安馬步兵五
塘又四十八里至朗城司為新改第二站應設一
驛一汛移駐把總一員兵丁五十名並安馬步兵
五塘又六十五里至施秉縣之偏橋驛此平越改
站之大略也所有官兵俱於舊設營汛調撥所有
驛舍七處衙署十四處營房約九百餘間塘汛房
約二百餘間官廳牌坊哨樓煙墩約三十餘處造
新石橋三十餘座修舊石橋十餘座木橋十餘座
渡船七隻并石關石堤石路土路等通共物料工
價屢經核估約需銀二萬兩(臣)竊計三年所省五
驛之費即可以供用而從此路盡平坦且更捷近
不獨行旅商賈易於往來實黔省千百年之樂利
也(臣)緣事關改置且錢糧所係復經檄行黔藩司
祖秉圭再加確核造冊具詳以便會疏
(好)題請但一切物料匠役須乘此農隙預為僃辦庶可
省便相應懇祈
聖恩准於司庫先動銀數千兩委員料理一俟具疏奉
旨部覆到日催趲興工庶夏令雨水之前皆可以報竣
謹繕摺陳覆伏乞
聖主睿鑒
批示遵行(臣)謹
奏
覽
同日又
奏為新增鹽課餘息事竊照滇省各井雖産鹽不等
若加意調劑實力趲煎自可裕課益餉(臣)查麗江
府屬之麗江井年煎正額秤頭鹽共二十萬一千
餘斤前聞該井尚有餘滷又有下井并附近之四
小井可以開煎(臣)隨於本年五月面商鹽道劉業
長委員督竈煎辦據報陸續收獲鹽斤比前日增
計可獲正鹽二十六萬七千一百餘斤每斤二分
二釐課銀五千八百七十六兩零較之歴年所辦
多獲銀三千餘兩每百斤有秤頭鹽二十斤除脚
人擦損折耗二斤年可獲秤頭鹽四萬八千餘斤
照府境賣價二分八釐該銀一千三百餘兩應將
秤頭鹽價留為知府井官辦事人役養廉工食一
切費用正鹽賣價請自雍正六年為始定為正課
又景東府屬之景東井年額煎鹽一十六萬九千
二百斤該井頗多餘滷委員前往辦理滷多者發
薪煎辦竈少者招竈領煎修理鹽井建造竈房督
竈煎辦自七月起漸次成效計年可獲鹽二百萬
斤有奇年可獲銀一萬二千兩除酌留二千兩為
井地官役設店收買養廉工食一切費用實可新
一十四斤趲煎鹽三十萬斤今該井餘滷尚多委
員較煎發銀收買自本年七月起每月可收買鹽
六萬六千餘斤年可獲鹽八十萬斤分撥帶銷年
可新增鹽價銀七千五百一十七兩零正項贏餘
欵内有加增銀三千二十兩零趲煎鹽價銀三千
兩二項均可定為正課其新增收買除本境零星
銷售及各屬脚人帶銷不便定為正課仍入贏餘
項下造報其分撥保騰永三處鹽三十一萬八千
四百九斤賣獲銀三千一百八十四兩九分亦可
作為正課合之舊額共銀一萬四千二百一十五
兩零亦自雍正六年為始定為正課又白井收買
沙滷雍正四年共收買沙滷鹽三百五十六萬八
千五百斤各屬領運行銷其價不等除還薪本實
獲餘息銀三萬五千二百五十九兩零今五年分
儘力收買連閏可獲鹽四百二十五萬斤有竒可
獲價銀四萬二千三百餘兩照
題定正課加閏該課銀一萬一千五十兩七錢外較
之上年多增沙滷價銀七千餘兩以上四井年可
增銀二萬四千一百餘兩(臣)前
題定正課二十二萬五千九百二十九兩零贏餘六
萬一千九百餘兩連今新增自雍正六年為始約
定正課二十五萬六百兩零仍有贏餘銀六萬一
餘息緣由相應
奏明再滇省錢糧從前隠漏各件除鹽務厰務軍民
田地文武官莊以及公件諸項(臣)巳大槩清理陸
聖主睿鑒(臣)謹
奏
覽滇省有卿料理則循分供職安靜和平者皆可勝任
他省不乏人則已若需人朱綱似不能久任在滇
雍正五年十二月十三日雲貴總督(臣)鄂爾泰謹
奏恭請
皇上聖安
朕躬甚安卿好麽新春大禧一切平安如意也
同日又
奏為恭謝
聖恩事雍正五年十二月初二日(臣)齎摺家奴蒙
恩賞給驛馬齎捧
頒賜(臣)
親嘗克食一盒
御筵果餌并鹿尾鹿舌共三匣哈密瓜四箇抵滇至本
月初八日(臣)標千總段福等復蒙
恩賞給驛馬齎回
御賜(臣)阿布哈羊三隻廣橙一簍文旦一簍抵滇(臣)隨
各郊迎至署恭設香案望
闕叩頭謝
恩祗領訖敬啓摺扣跪諷
硃批覽卿奏謝知道了字字出於至誠句句朕皆動容
覽閱諸王大臣因朕五十大壽懇請備宴朕勉從之
此日微雪一堂和氣喜溢宫院念卿在遠省未得入
座特留數種朕親嘗食物寄來卿食此如同君臣對
面宴會也特諭欽此(臣)伏讀之下感痛失聲妻子聞
知亦皆泣下念受
爾奇家信内稱十一月初一日
上御西暖閣
諭諸臣曰朕於羣臣無不關切每當陛辭時諸臣亦有
戀戀者然朕心實未嘗留擊惟鄂爾泰前在朕前不
過數日朕每念之不置偶閱伊奏摺輒為淚下豈亦
君臣夙世緣分耶昨朕萬壽節諸臣進觴朕於班中
不見鄂爾泰輒為不懌特留筵上果餌四盤令奏摺
之愚實無以當此夙世緣分敬受今生今生作者
更期奮勉公忠誠純之
訓凜體終身不敢或作不善因以致
大慈悲大光明亦欲施矜憐而不能則幸免墮落(臣)願
奏對謬悞自分嚴譴蒙
聖恩矜全旋加寬宥訓誨諄諄逾於父子并
諭看汝近來行事恐有大姦見朕意不可搖動故别為
巧計使汝自蹈罪戾或并欲借此以陷汝兄汝兄鄂
奏
同日又
奏為恭報瑞雪預兆豐年事竊滇南氣候四時不甚
懸殊晴霽則冬可衣袷隂晦則夏可重綿秋盡草
不凝霜冬深地無積雪即間遇大雪亦不過數寸
旋積旋化然凡降雪之年來歲必係豐收詢之土
人歴歴可驗今自入冬以來天氣甚正冬至日微
雪衆皆以為佳兆至十九日傍晚大雪紛霏及次
日清晨雪盈二尺許父老罕見少壯希聞漢夷士
庶莫不懽忻復據左右郡縣絡繹具報同日得雪
自一尺二尺至二尺幾寸不等農民慶幸皆謂二
十年來所未有此實我
聖主敬誠所致感召
天庥遠邇無間被及邊方(臣)每接准部咨伏讀
上諭凡祈榖重農賑災蠲賦莫不深入民隱體恤周至
即父母之各為子謀百姓之各為家謀恐無此諄
切詳到也(臣)等身膺重寄叨荷
無任感激繕摺恭報伏乞
聖主睿鑒謹
奏
去冬瑞雪可謂浩蕩
天恩直省普同皆賜盈尺之雪實罕遇者况滇省從未聞
有二尺尺餘之雪朕惟以手加額倍加惕厲與卿等共
勉之耳朕實感激愈增敬畏矣
天
祖實鑒之也
同日又
奏為續報向化生苗盡入版圖事竊(臣)於雍正五年
九月二十九日業將招撫生苗情由會疏具
題在案其時安順定廣各路生苗歸附者巳二百餘
寨緣冊内夷民半無姓氏名多雷同雖稱願納糧
賦尚未報明確數難以畫為成規隨經移咨撫提
兩臣及行文武各員令其定正姓名酌為額賦以
憑彙造清冊覈實報部去後續據參將劉成謨復
差有外委胡榮率領頭人薛琳等化出戎長冗壤
等十六寨共八十二戶又差把總胡元臣外委胡
榮率領頭人班國卿等化出大稿等九十一寨共
四百九十五戶又差把總王宣外委李元龍率領
土舍土人薛琮等化出上擺召等三十八寨共一
百六十八戶又差把總陳文英率領土舍薛□等
化出抵蓬等九寨共二十七戶又差把總胡元臣
外委盧炳率領頭人韋朝甫等化出大染等一十
四寨共五十一戶又差把總陳文英率領土舍王
世芳等化出上雨霾等二十一寨共七十七戶又
差把總楊世雄率領土目王廷臣等化出膽弄等
十寨共二十七戶班可用等化出打貫等五寨共
八戶又據被劾安順府知府何經文提標前營遊
擊卜萬年因會勘邊界又化出大箐等十寨共四
十三戶俱隨經逐次帶領各寨頭人就近投見提
(臣)楊天縱面加奬諭令其剃頭改裝賞給衣帽花
紅銀牌酒食等物復赴貴陽投見撫(臣)何世璂亦
各賞給花紅銀牌等物以上所化生苗又共二百
一十九寨合前次
題報各寨通共合計四百二十四寨二千八百三十
一戶男女一萬二千九百零三名口俱各具認狀
共納糧銀一百一十六兩二錢七分糧米四十一
石二斗造有戶口錢糧清冊到(臣臣)看得安順鎮
寧定番廣順等府州邊界接連粤西一帶地方生
苗盤踞最為難馴今仰頼
聖主聲教遠被莫不輸誠恐後皆願内附計地則有四
百餘寨之多計人則有一萬二千九百名口之衆
該苗等生長遐荒忽履中土見城郭營署之壯麗
衣冠人物之整齊其懽忻鼓舞之狀經見𫝊聞者
皆知共慶太平咏歌
聖世(臣)已檄令文武各員附載版圖編入保甲各加奬
賞安插訖至於化外苗夷既經内附則漢民往來
勢難禁止誠恐姦徒撥弄匪類潛聚又不可不慮
因復商之提臣就各寨適中之地移駐千總一員
量撥兵丁分設防汛廵緝稽查以杜販掠唆使等
弊庶可以清漢姦之源絶苗夷之釁而制之未然
不禁自止則從此編氓或得以安枕矣除另疏會
題并各寨戶口錢糧清冊送部察核外為此繕摺伏
乞
聖主睿鑒(臣)謹
奏
妥協之極覽此有不嘉悅之理乎題到有旨
同日又
奏為報明古州各夷願附版圖事竊查黔粤之交有
八萬古州裏外一帶生苗地方千有餘里雖居邊
界之外實介兩省之中黔之黎平都勻鎮遠永從
諸郡縣粤之柳州懷遠羅城荔波諸郡縣四面環
繞而以此種生苗伏處其内分兩省而觀各在疆
外合兩省而觀適居中央任其刦掠四境一無管
轄故兩省潛受其害而皆莫可如何前督(臣)高其
倬署撫(臣)石禮哈等曾見及此亦皆欲設法收入
與屬員相商只須鼓以風聲不在脅以威力今仰
頼
聖化普被自長寨設營後安插撫綏遠邇歸心加以泗
城改流並無事誅戮以致延及安順各寨生苗編
戶輸糧者巳四百餘寨而謬沖之役又復旁及邊
孟江等處地方相機𠞰撫續該員等同抵江上其
兩江之空鵝噶宗便扛等寨素行不法慣匿姦頑
者皆知畏懼有兇犯石祥汝久經逃入者該寨亦
皆獻出凡前擄陷人口亦各皆追還該員等隨復
藉勢親往八萬古州之地廵查踏勘據稱府西之
曹滴天甫六洞等處去府窵遠從不見官性好讐
殺且與彼處緊接遂借廵查曹滴等處即𫝊知各
寨苗民齊進八萬裏古州地方該處苗人亦遠來
叩接隨於所在地方設立款場宣示
皇仁凡八萬古州裏外苗民同時觀聽逐一犒賞申明
條約使彼凛遵不獨毫無抗違且皆扶老㩦幼莫
萬洞軍民長官司地也在黎平之西南隅自府城
一百三十餘里抵古州土司所轄寨麻地方又自
寨麻五十里過八匡沖即入八萬裏古州之地其
間形勢寬敞田土膏腴南自車寨北抵樂鄉約長
三十餘里而横闊之處或十餘里或六七里總計
周圍約有八十餘里除零星各寨不計外其大寨
則有車寨藏弩寨頭月寨口寨樂鄉寨等處每寨
或千餘戶或數百戶其小寨則有寨王麥寨高逹
定達寨覩寨晚等處每寨亦有百餘戶或數十戶
總計約有四五千戶男婦大小約有二萬餘丁地
勢平衍戶口稠密風俗頗稱淳樸去府治雖遠而
於府屬古州等土司猶有羈縻之意界内有古州
江其高敞處為諸葛營相傳諸葛亮曾駐兵於此
四望寬平後倚大山周圍土垣尚存基址而古州
江臨其前又有都江瀠其右溶江遶其左二水廻
抱滙合南流直達廣西懷遠縣界江内現有小船
裝載鹽貨就近貿易因多係生苗阻隔不能行遠
其土垣基址之内可居住數百戶基址兩邊之外
地勢亦皆平正可居住數千戶若設立郡縣商賈
往來人民輻輳較勝黔省内地此裏古州之大槩
也由此東去一百八十餘里為黎平郡西之境而
有八匡沖等處生苗間之西去一百七十餘里為
都勻府屬爛土司之境而有滾粽千家等處生苗
間之南去二百一十餘里為廣西羅城縣屬景裏
之境而有苗谷滚里等處生苗間之北去二百八
十餘里為黎平郡屬清水江之境而有山㜑烏矮
等處生苗間之東南七十餘里為永從縣郎巨洞
之地而有蘇洞廷洞等處生苗間之西南一百四
十餘里為廣西荔波縣水西之境而有都江八飛
厰等處生苗間之東北五十餘里為黎平屬曹滴
土司之境而有高麗洞寅頼洞等處生苗間之西
北二百一十餘里為鎮遠府凱里司之境而有丹
江勒往等處生苗間之四境所至八方所到均屬
内地其中約有一千二三百里其寨約有數千其
戶口約有十數萬可設兩三州縣並可建一府以
遠只須帶黎協兵丁數百名并府屬健役鄉勇文
武會同前往多方勸諭先將八萬裏古州之外通
達都勻一帶生苗設法布置俾盡輸誠次將通達
廣西一帶生苗亦如法招撫俾各寧帖俟兩處既
定然後合之八萬裏古州開曉法紀俾令輸糧編
甲再直抵清水江會調鎮遠協官兵明張聲勢却
秋毫無犯剴切化導以招撫九股生苗總計不過
就約束無復化外之民據(臣)愚見侍郎(臣)申大成
現今改鎮添兵之議暫可不必行謹當具疏
題覆合先聲明至黎平府知府張廣泗實屬幹員盡
心效職荷蒙
聖恩著署理貴州按察司印務并奉
上諭黎平府知府員缺著鄂爾泰酌量題補倘黎平府
新苗初定尚須張廣泗在彼料理則貴州按察司印
務交與鄂爾泰另行委署欽此(臣)查黎屬苗夷現在
具
題外謹此繕摺伏乞
聖主睿鑒
批示施行(臣)謹
奏
覽
雍正六年正月初八日雲貴總督(臣)鄂爾泰謹
奏為恭謝
天恩事雍正五年十二月二十九日雲貴提塘官姜文
濱專差齎捧
御製律歴淵源一百卷
頒賜到(臣臣)隨郊迎至署恭設香案望
闕叩頭謝
恩祗受訖竊律歴之學窮極精微而
御製之編探其源本跪覽之下悅目洞心(臣)謹按綱分
三部目有萬端一曰歴象考成始以天象配以地
體繼以歴元明黃赤道之分辨經緯度之别復益
之以歲差然後示以三角之形究其日星之要上
以揆天察紀下以明時正度言之不足表以彰之
而歴象如指諸掌矣一曰律吕正義立黃鍾以正
中聲定元聲以正律吕協律吕以正度量權衡齊
度量權衡以正萬物蓋黃鍾立而萬物無有不正
故曰正義黃鍾為萬事之根本理數所從出究三
分損益隔八相生之淵微窮五聲二變高低字譜
倍律半律加分減分比例同形之妙用於是長短
清濁各適其宜高下剛柔各得其位始之以正律
審音中之以和聲定樂終之以協均度曲而律吕
如聞其聲矣一曰數理精藴以河圖為加減之原
以洛書為乘除之本得其原本則以一貫萬至於
靡窮皆此理也而精藴即在其中總之則有點線
面體分之則有和較順逆由淺以及深執簡以御
繁將以仰觀天文俯察地理中度人事為之立綱
明體分條致用又從而表出之使理與數協天下
之精藴孰有踰於此者就此三書敬觀大略(臣)雖
管窺不能仰見垣壁然三復既周亦覺有轍迹可
尋若得從容究心或能漸有所得庶可不負
聖賜也伏念(臣)幼從塾師學舉子業四子六經皆以供
帖括及少長略有知識而所為律吕之書亦遠之
不過史記漢書中諸志近之不過蔡氏律吕新書
即周髀等編間嘗竊觀然既不能得其淵源且并
無從窺其涯岸迨後襲世職叨侍
聖祖禁庭竊聞有三角算法幾何原本等書雖願聞其指
實無由可覓今叨蒙
聖恩頒賜及(臣)仰瞻
聖祖之手澤敬誦
聖主之睿裁可使抉羲和未發之奥闡商高未明之旨
豈獨為天官寳笈秘府瑶函也欽惟我
皇上躬膺無疆之歴數乾乾惕若日進日強(臣)雖愚陋
不能齊七政以正五音然生逢
堯舜竊願學羲䕫長使千萬世仰日月之光聽和平之
奏已耳為此繕摺恭謝
天恩伏乞
聖主睿鑒(臣)謹
奏
欣悅覽之朕所喜者滇黔兩省新創之事甚多初定地
方籌畫之處頗繁想必案卷如山料卿必竭蹷勉強辦
理今覽此奏尚能留心於律歴之書則精神力量必有
餘也朕實神情皆為之怡慰欣喜之懷筆不能諭雖然
留之一字甚切要珍重之
同日又
奏為恭謝
聖恩并陳愚悃事雍正五年十二月二十日(臣)接到家
信知欽奉
聖旨苗民梗化由來已久既屬生苗尤難懾服綏靖鄂
爾泰𠞰撫並用威惠兼施俾生苗向化輸誠咸願納
賦歸附版籍又謬沖逆苗等素稱獷悍難馴今𠞰撫
已靖悉皆内嚮鄂爾泰辦理甚屬可嘉著給與世襲
阿達哈哈番以奬勞績張廣泗遵依鄂爾泰調度實
心出力著交部從優議叙所有在事官兵應如何議
叙賞賚之處著鄂爾泰分别等次具奏該部知道欽
此(臣)捧誦之下不勝感激不勝慚惶竊(臣)於烏蒙
一案前巳叨沐
聖恩賞給世襲拜他拉布勒哈番今復
錫命重頒榮蔭逾分捫心自問實切難安伏念身膺
殊知總制兩省寧謐邊疆宣布
聖化(臣)之職司無所諉卸而能事在人自用斯小羣材
羣力端賴推誠故自莅任以來雖無事不相參酌
無人不與叮嚀然而心不敢懈才不能戡意可相
通身難親歴倘文武僚屬因循支飾以為無關考
成互相觀望(臣)即有覺察亦不可奈何况自長寨
之役以及烏鎮泗城諸件皆仰荷
睿裁指授機宜勉(臣)得中令(臣)撫恤(臣)惟一遵
訓示並别無調度而風聲所至苗猓輸誠實由我
聖主至誠所動無遠弗届之所致若謂(臣)自能辦理是
不自量是為無恥而或更掩人之功俱攘為已有
則尤無恥之甚者也伏查安順等處生苗向化一
件(臣)於雍正五年十二月十三等日業經
題奏在案續於十二月二十八日復准提(臣)楊天縱
咨稱參將劉成謨又化出木林工乜等寨生苗一
百一十五寨四百二十八戸男婦一千九百零七
名口共認糧賦銀二十一兩零所有戶口錢糧清
冊一併移送到(臣)是合前後所化生苗凡五百三
十九寨此皆提(臣)楊天縱之善於鼓舞參將劉成
謨之善於招徠自始至終兩人之功居多參將官
祿次之原任定番州知州蘇松又次之遊擊卜萬
年及原任安順府知府何經文又次之每一次所
化凡各苗頭人劉成謨等領至提(臣)楊天縱處從
優賞賜面為開導復領至撫(臣)何世璂處亦給以
賞賜加以開導凡此大小臣工皆能仰體
聖主撫綏至意而楊天縱(臣)於兩次赴黔曾密交苗地
舊案二十六件囑令查拏商結一載以來皆巳漸
次清楚則尤為實心努力者也至於内附既衆外
防須嚴必為一勞永逸之計方可收其始終歸順
之功(臣)前議以千總一員帶領兵丁彈壓要隘今
戶口愈增地方愈廣查向化各寨長闊九百里巳
直抵粤界如前所議不足以資彈壓仍俟與提臣
詳細商酌會疏請
旨其黎平一帶所化生苗如交椅几馬歸歐九厥等寨
皆張廣泗之力居多署副將韓勲及知縣孫紹武
守&KR0640;左垣等副之清水烏孟二江并八萬裏古州
諸寨所化生苗亦皆張廣泗之力該副將李登科
副之撫(臣)何世璂復委撫標遊擊冶大雄齎犒賞
以佐之再者鎮遠所屬之番隴噶脚擡拱三寨性
素強悍肆行燒刦現在鎮遠協副將張禹謨率領
遊擊韓勲會同施秉縣知縣沈遴相機𠞰撫除將
番隴等寨巳經𠞰滅并兇賊富八等巳經拏獲仍
俟搜捕賊黨外又據有高坡生苗之番招上下二
寨頭人顧九顧條雞加寨頭人老寵下烏奪寨頭
人老九養了寨頭人老序交汪寨頭人老歐稿五
寨頭人老仲&KR0749;竹寨頭人板東八朗寨頭人顧冒
等又據有九股生苗之歐家寨頭人條沙排略寨
頭人老章烏樓寨頭人交養羊烏寨頭人烏羅在
濃寨頭人條尚南等寨頭人阿排桃饒寨頭人羅
三桃賴寨頭人包樓世蓋寨頭人陽九南生寨頭
人阿商等以上共十九寨頭人各皆傾心投誠盡
求内附(臣)前摺内欲將都勻一帶生苗化誨然後
及九股生苗再合八萬古州畫定規模今張禹謨
等已能乘機化誨各皆實心努力則黔省生苗均
可指日共附版圖而粤楚之交聲援聯絡並無阻
擾庶黔省可謀安全而幅員亦不至狹隘矣所有
續化生苗應俟開印具
題欽奉
恩旨除候部文行知到日恭疏
奏謝外合先繕摺恭謝
聖恩并陳愚悃伏乞
睿鑒(臣)謹
奏
覽楊天縱巳另有旨其餘文武官員可一一詳細造冊
送部
同日又
奏為窩泥既靖規畫宜周敬陳管見仰祈
睿鑒事竊滇省邊疆大局東則東川烏蒙鎮雄西則鎮
沅威遠恩樂車里茶山孟養等處皆係兇夷盤踞
素為民害誠欲規畫全省邊疆必將此數處永遠
寧謐斯為長策今仰賴
聖主仁威遠暨俱巳漸次平定悉有規模唯車里茶山
孟養一帶地方界連交阯老撾蟒緬諸國各種蠻
賊憑陵江外忽出忽没並無定所肆其兇殘莫可
蹤跡不獨刦人燒寨視為泛常即殺兵傷官亦目
有軍期彼且號召異類聲息遠通蠻國酋長皆可
響應故自元迄明每一興師輙調兵數萬支餉四
五省所費不貲然後僅入孟養之界明兵部尚書
王驥輩曾率師到此諸部皆震怖曰自古漢人無
至此者洵天威也及其班師而歸又旋服旋叛總
緣未經妥辦故遂貽累至今(臣)自受事以來深察
駭
天聽故於雍正五年十一月十一日進𠞰窩泥摺内猶
未敢陳明逆狀今合計官土兵數千人巳直抵孟
養地方并深入攸樂莽芝橄㰖壩等諸兇寨俱已
搗破賊巢斬獲賊首羽黨就擒羣蠻歸附此固機
去後續據各報稱車里宣慰司刀金寳并版目刀
正彦屢經差催會兵𠞰撫並無確覆徒延時日而
逆賊等擅將通茶山九龍江一帶路徑如普遠慢
哀關舖官坪版角以至孟養等處地方砍伐大樹
重柵壘石盡行堵塞沿途并掘深坑伏地弩竹簽
進普籐會合駐劄於是夷賊恐懼哀求版目轉懇
免死牌情願投誠隨經該將嚴諭版目賊等先則
殺客繼則殺官殺兵又復阻塞道路罪當必誅若
不獻出首兇斷難免死等語又據防汛九龍江千
總陳安邦並稱宣慰司刀金寳於十月二十三日
往橄㰖壩會刀正彥至今尚未回江傳說刀正彥
有謀奪宣慰之意故暗起此釁欲以嫁禍隨據副
將張應宗參將邱名揚帶領兵練兼程奮進直抵
孟養凡三大站夷賊等鳥散兔奔盡皆逃竄其地
離九龍江六十里離攸樂七十里離橄㰖壩一百
四十里聞羣賊皆嘯聚攸樂邱名揚於十一月二
十日帶領兵練行至蠻破地方忽有賊千數鳴角
呐喊放弩拒敵及官兵鎗礮齊施賊皆遁匿追至
攸樂賊占踞山梁官兵三路直上賊皆滾箐潰散
畏懼乃日令弁兵遍搜各箐有羣賊在對面山上
喊呌我們情願投降見弁兵等争前擒殺遂齊跪
哀告我們原是好百姓俱係被莽芝麻布朋克者
老二逼勒幫助若不依他便要燒要殺有火頭一
百餘人領衆至行營懇求免死情願引路拏賊隨
據邱名揚報稱茶山地方綿亙數千里夷民不止
數萬而六茶山之最大者莫如攸樂一山所管大
小四十餘寨窮一日之力不能遍搜一箐及搜到
山寨賊已潛蹤形勢若此所以麻布朋等敢於肆
横今官兵雲集網羅巳密何難撲滅但渠輩既畏
途窮搜於初六日酉時抵莽芝大寨只有老幼窩
泥封布朋和尚布朋等數人迎隊來投隨加細訊
得知賊首麻布朋藏匿於大箐石崖之下該將即
刻星馳四面圍合於初七日寅時生擒賊首麻布
朋並妻子媳三名口又以慢了慢五二寨之賊前
則坐草拒敵後又夥黨殺兵正欲往擒適有慢五
布朋二名阿臭阿戍慢了火頭一名呀蚌帶領窩
泥三名來投又拏獲賊首坡頗一名因查得慢了
之賊潛藏於蠻空山箐慢五之賊潛藏於蠻别山
箐是月十二日邱名揚復帶領官兵由漫達渡河
前往蠻别於十三日寅時三路合圍殺死逆賊二
十人割取首級生擒賊黨六名賊婦女大小三十
六名口是日守備孫科等帶領官兵由慢林過整
版渡口前往蠻空午時邱名揚亦到兩面交攻鎗
傷逆賊二十七人隨割取首級生擒十六人并賊
男婦大小六十九名口其生擒慢五寨之賊犯囉
孳學白勒厦喲白勒學遮白勒慢了寨之賊犯妙
日夤夜遣千總李萬春等圍搜慢岡箐殺死拒敵
逆賊二十七名生擒男婦四十一名口又據守備
王耀祖等於十五日午時搜至慢拱寨羣賊皆執
標弩拒敵及見官兵衆多圍困嚴緊遂放下標弩
哀懇投誠獲有慢拱逆賊男婦一百七十四名口
内賊人三十六名賊婦子女一百三十八名口即
遣伊等帶領拏賊又拏獲克梅大箐逆賊男婦四
十四名口内賊人十八名賊婦子女二十六名口
方江内江外原各設有土司除車里宣慰司外有
茶山土司孟養土司老撾土司緬甸土司等員總
因邊方窵遠各土司爭相雄長以強凌弱以衆暴
寡其茶山孟養等地方皆被車里吞併向來均置
不問以致兇夷肆惡漸及内地若不乘此大加懲
創布置周密江以外仍付宣慰江以内分設營防
不但普洱威遠等處終難安帖即永昌順雲各汛
亦難藉聲援况土目刀正彥占踞江内板納蓄謀
巳久此人不除尤難以善後(臣)已密札嚴檄令該
將等務必將賊首盡數擒解并乘機藉勢將六茶
山所屬千餘里地方盡行查勘按其疆界察其形
勢度其險要凡與蠻國酋長通連隘口應如何防
茶山地方向因未經人到皆稱地寒土瘠不產五
矣至此外滇省邊境兇夷如東川府之土目禄世
豪禄天佑素性跳梁斷難革面而禄天佑横肆尤
甚(臣)前因有事烏鎮恐激其助惡故暫緩擒治今
禄世豪巳被知府黃士傑誘擒解省業經審究而
禄天佑恃險聚衆明肆抗拒(臣)近派本標弁丁會
合武定營協同東川官兵四路進𠞰并照會四川
俟擒解到日分别審擬繕疏
題報外謹將進𠞰茶山情形敬陳大槩伏乞
聖主睿鑒
訓示施行(臣)謹
奏
凡卿所辦之事朕實至無一言可諭矣在廷諸臣皆與
觀之人人心悅誠服賀朕之福慶國家得人朕亦惟以
手加額感
上蒼
聖祖賜朕之賢良輔佐耳卿如此居心行事不但得卿一
人之力勸勉屬員得通省文武官員之力且凡見聞臣
工實亦莫不奮勵國家得力處多矣大臣習尚一整我
朝之福洵不可限量卿功實大凡封疆大臣能保全名
禄者即為上上人物矣不但孰能如此且亦孰肯如此
此人情分明眼前者
天
祖自然照察朕慶悅之懷實難筆諭勉之一字朕皆不忍
書矣嘉之一字實亦有負卿之心也特諭
硃批諭旨卷一百二十五之五
欽定四庫全書
硃批諭旨卷一百二十五之六
硃批鄂爾泰奏摺
雍正六年二月初十日雲貴總督(臣)鄂爾泰謹
奏恭請
皇上聖安
朕躬甚安精神愈覺健旺實皆
天地神明
聖祖君父慈恩錫佑之所致直隸入春以來雨澤甚屬均
調直省奏報皆然但未敢料其向後若何也卿好麽
同日又
奏為恭謝
天恩事雍正六年正月初十日由驛遞齎到
頒賜(臣)
御書福字一幅對聯一副如意荷包一箇内金銀寳玉
共二十八枚珊瑚結堆花荷包一對貂皮六十張
蘋果廣橙共一簍文旦朱橘共一簍哈密瓜二簍
鹿尾十隻鹿肉六方湯羊一隻樹雞六隻細鱗魚
四尾(臣)隨郊迎至署望
闕叩頭謝
恩祗受訖竊念(臣)自到滇南三經改歲每遇慶賀之辰
遥念班聯之會敬憶
慈顔恍聞
天語心依神馳實不能自解而我
聖主萬幾親理日昃不遑乃蒙於元旦二十餘日之前
僚驚見受
恩至此(臣)有何言前蒙
聖諭訓(臣)毋作兒女態(臣)自捫心固不能無兒女天性
也至若天保遐福之歌蓼蕭萬福之咏此臣之所
以祝君惟有猷有為有守康色好德則錫之福此
下敢不凛然至於敬繹
寳聯則曰化日山川秀芳春歲月長(臣)忻忭之私倍切
慶幸蓋邊隅苗猓之地皆蠻烟瘴雨之鄉今共覩
光天化日盡成大地芳春固宜滇黔山川皆增秀
麗蠻荒歲月同樂舒長而我
聖主之所以眷顧邊方者期之深望之切故勉之至也
(臣)惟願以
殊恩(臣)當矢之生生世世涓埃萬一之報(臣)亦無能自
慰矣謹繕摺恭謝
天恩伏乞
聖主睿鑒(臣)謹
奏
覽卿奏謝知道了
同日又
奏為恭謝
聖恩事雍正六年正月十九日奉到驛遞齎回(臣)前
奏匣敬啟摺扣荷蒙
硃批朕實含淚觀之卿實可謂朕之知已卿若見不透
信不及亦不能如此行亦不敢如此行也朕實嘉悅
而慶幸焉不但朱綱聞此而不感發者除非木石也
朱綱人甚練達朕訓他莫患才不足用但務一誠字
則全才矣伊亦深為感服此人可用欽此(臣)伏讀之
下不能仰視念(臣)雖身在萬里然一月之中必一
聆
訓誨凡一言一字無不可以動
遵
奏公件官莊二摺現與撫(臣)朱綱確商妥議再另摺
聖恩伏乞
聖主睿鑒(臣)謹
奏
覽
同日又
奏為恭謝
聖恩敬陳愚悃事雍正六年正月二十六日准兵部咨
為議敘威遠一案奉
旨著加(臣)二級等因到(臣)除繕疏
奏謝
天恩外(臣)袛承之下愈增惶悚先是正月十九日(臣)具
進𠞰窩泥一摺荷蒙
硃批此等事推諉不得的隨出隨辦一勞永逸之舉不
可少憚煩勞也此等用命將士事畢必題請議敘方
是欽此竊查滇南兇猓原不止威遠新平近接魯魁
哀牢遠連茶山孟養綿亙數千里直抵江外種𩔖
不齊頑悍則一而六茶山尤係久叛之區從無數
年寧帖目前雖無大害日久將為隠憂總因從來
將弁畏其兇燄不敢深入内則莫窺其巢穴外則
不熟其路徑故來不知蹤去無由跡以致未事不
能防禦於先既事不能追擒於後而封疆大吏智
識淺鄙者固不能遠見其瞻顧粉飾者反每多支
詞此賊風之所以日肆猖獗而莫知所底止者也
(臣)受
恩深重無有倫比實不敢辭難竝非敢好事雖能與不
能限於才力而良心則斷不敢昧請敬陳其概仰
候
聖鑒即如(臣)所稱孟養地方巳令各將冒險突入駐劄
其中遍搜各寨經(臣)於正月初八日奏
聞在案考之此地與老撾國蟒國𬗟國等處自元明以
來皆設立土司各有專轄盡屬内附至正德初孟
養土司刀兵玉勢漸削弱不能安輯羣夷其部酋
思任作亂遂略取孟養由此屠騰衝據潞江正統
四年乃遣黔國公沐晟左都督方政右都督沐昂
率師征之不克復遣兵部尚書王驥提督戎務以
定西伯蔣貴充總兵官率京營湖廣廣西川貴兵
一十二萬直抵上江未及孟養思任巳走緬甸王
驥乃許割孟養地賜緬甸購思任緬甸斬思任首
送驥遂奏凱論功當時議者即以孟養宜設流官
不應畀緬甸不數年思任子思機果復據孟養為
亂正統十三年仍命王驥總督軍務率土漢兵一
十三萬討之師踰孟養思機敗竟失所在乃立石
金沙江為界班師而旋亦不於孟養議設流官未
幾思任之子思禄復據孟養自立故貽禍至今并
流毒内地終無巳時(臣)每觀明代此等事輒為歎
息凡為大臣者不能籌畫萬全設法𠞰撫動輙提
師數萬支餉數省預為張大其事以邀事定功賞
乃又旋服旋叛究不能為久長計(臣)深恥之故每
遇邊事訪之衆議僉欲多調官兵多撥糧餉甚至
歴舉往事以為規鑒并以危言動(臣)以示老成愛
護之意(臣)皆不以為然蓋
聖明在上原不須顧慮而兵不在多審機為要昔諸葛
亮云戰欲竒謀欲密衆欲靜心欲一又云善師者
不陣善陣者不戰(臣)嘗以為至言夫承平之世即
偶有蠢動原非敵國對壘者比一旅偏師乘機握
聖主推誠布公仁育義正之至意以各動其良心言之
感痛(臣)每涕流而聞者亦半多泣下故自年餘以
來有司漸知奮勉將士亦多能用命然邊疆大概
雖幸粗安而求所以謀遠久者(臣)尚無一可信今
屢荷
聖恩復賞給世襲阿達哈哈番又復加二級捫心自問
寢食難安現在孟養攸樂橄欖壩九龍江等處各
將皆巳深入(臣)必欲將六茶山千餘里地盡行查
勘安設營防巳囑提(臣)郝玉麟親往相度(臣)詳細
與之密商務期將各巢穴盡行搜遍將各要隘盡
行查明不論江内江外其逼近外國應示羈縻之
地仍著落車里土司以備藩籬凡應安營設汛并
聖主睿鑒(臣)謹
奏
覽
同日又
奏為遵
旨覆奏事雍正五年十二月二十三日奉到郵遞摺匣
一箇内奉
硃諭諭總督鄂爾泰何經文朕記得人尚明白去得少
蒼滑些但係毛文銓之薦亦非大材非朕留意賞鑒
之人若只此虧空二三千石穀粟人尚可用則人材
難得若可恕從輕審理如人平常更有他欵不可因
朕之旨開除他料卿自然秉公辦理但恐不知朕意
徒令不肖之員漏網因特諭之欽此及雍正六年正
月十四日又接准部咨為特參府官虧空一案奉
旨何經文來京引見時朕觀尚係可用之材這所參虧
空各項銀兩必有情由著總督鄂爾泰審擬具奏該
部知道欽此等因行知到(臣)該(臣)看得何經文辦事
明白材實可用而蒼滑二字亦實所不免業蒙
聖鑒洞徹隠微(臣)無庸再凟至其虧空各項據查貴西
道吳應龍曾向何經文那借銀米在彼時原係暫
時通融即期完償適何經文奉(臣)委勘改站一事
數月之中俱奔走在外諸事未暇布置且曾差役
赴楚雇覓船工來黔以備修造渡船并預辦木植
釘鐵油麻等件又不無支墊故一經盤查不及彌
補在何經文巳干條例法所應參但據此情由猶
與不肖侵欺者有間今吳應龍業經還楚何經文
現在逐項清交俱有頭緒(臣)巳委黔省兩司會同
大材在安順府治民夷頗屬相安而於苗情亦復
諳練倘審訊之後虧空清楚更無他欵懇請
聖恩仍留安順或革職留任庶得駕輕就熟於地方有
裨而何經文血氣猶存非全無心肝者自必感激
奮勉痛改舊習以圖掩蓋前愆努力後效矣相應
據實陳覆伏乞
聖主睿鑒(臣)謹
奏
覽
同日又
奏為鑄錢日多請增發運事雍正六年正月初八日
接准戶部咨欽奉
上諭江西廵撫布蘭泰奏稱江西所有制錢不敷流通
請每歲多撥滇錢一萬貫運至漢口江西省動庫銀
一萬兩委員前往漢口交易運回之日照京中制錢
搭放之例每滇錢一千作餉銀一兩均勻搭放俾流
通交易等語從前鄂爾泰奏請將滇省所鑄錢文除
本省搭放外每年以四萬貫發運楚省川江兩廣等
處巳經俞允著戶部行文鄂爾泰於此四萬貫内以
一萬貫運至漢口將起運日期預行知會布蘭泰令
其委員接運欽此移咨到(臣臣)查滇省制錢先經
題明每年運發外省四萬貫雍正五年分運過廣東
錢二萬貫易銀二萬兩巳解交司庫運廣西錢二
萬貫所易之銀計日可到今江西撫(臣)布蘭泰以
該省制錢不敷流通
奏請每歲多撥滇錢一萬貫運至漢口該省動庫銀
一萬兩委員前往漢口交易奉
諭旨著(臣)於四萬貫内以一萬貫運至漢口欽此欽遵
伏念錢法貴於流通錢文宜於多運若於四萬貫
内運發江西一萬則他省運錢僅三萬貫仍不敷
流通(臣)先因滇省鑄錢日增穀價日賤設法調劑
曾檄令雲南布政司暫動鹽餘公用銀兩照時價
收買市錢陸續搭放兵餉抵出新錢存庫以備發
運外省銷售其中原有贏餘之錢足敷脚價現存
新錢三萬五千六百餘貫提標與大理城守營兵
餉向係錢文搭放前因大理停局若將省局之錢
運至大理搭放往返多費應停其搭錢放給全銀
經(臣)具
題荷蒙
聖恩俞允則搭放兵餉之錢每年計多二萬一千二百
餘貫且各爐役每年有額外帶鑄息錢三千七百
餘貫而霑益局尚存舊鑄之錢省中又有鹽斤賣
獲錢文均須易銀統計每年約可運外省錢十萬
貫惟是發運脚價遠者每貫約需銀二錢五六分
近者每貫約需二錢三四分以十萬貫計脚價銀
近二萬五千兩所以不能全運今除每年運往外
省錢四萬貫仍照舊運售外應請將鹽餘銀收買
搭放兵餉抵出新錢内動支一萬貫委員運赴漢
口交江西撫臣委員接運領銀回滇還項每貫約
需運脚銀二錢六分即於贏餘錢内發給尚餘抵
出新錢二萬一千八百餘貫亦以錢作運脚委員
運往川粤二省易銀現在另疏具
題餘存之錢俟今歲運赴漢口鎮江銅斤易銀回滇
獲有額外息銀可以通那自雍正七年為始每歲
運錢十萬貫前往楚省川粤兩江易銀則滇錢不
致壅滯各省之錢亦敷流通於
國計民生均有裨益伏乞
聖主睿鑒(臣)謹
奏
好極欣悅覽之前於四萬貫中撥運萬貫者恐滇省錢
文不敷之意今既可足數所謂多多益善也題到部覆
有旨
同日又
奏為覆
奏事雍正六年正月十九日奉到何世璂條陳一摺
荷蒙
硃批此係何世璂之奏若應行酌量具題如無益摺奏
以聞欽此(臣)看何世璂摺内一為正軍田之疆界一
為定苗民之管轄就黔而論均屬可行但其中有
當斟酌變通者有應分别緩急者請敬陳大略據
稱田土疆界一事(臣)查漢夷地方多有互相攙雜
隔涉窵遠者論田土亦不獨軍田論隔屬亦不獨
楚省論黔省之内亦不獨鎮遠施秉玉屏清溪大
抵鞭長不及互相推諉難於稽查者所在皆是(臣)
自奉就近歸併之
諭旨巳概行委員分路查勘不論隔省隔府隔州隔縣
通令查勘明確就近改併以歸畫一庶幾錢糧易
於徵輸姦宄無從逃匿於地方極有裨益應俟查
裂非過於畏葸即過於張皇論𠞰論撫遂都無是
處現在如黎平都勻鎮遠所屬八萬九股等苗(臣)
已趁封印閒時調署臬司張廣泗來滇將一切機
宜詳細商諭并行各該屬協營將弁同心協辦聽
黎平為前導舉重馭輕則施秉不勞而自靖今欲
先其小者恐失要領反難就緒矣相應一併陳明
伏乞
聖主睿鑒(臣)謹
奏
所論甚是
祖秉圭奏烏蒙之變副將郭壽域被害事烏蒙彈壓之
兵為數原少此事卿所辦少覺輕忽但郭壽域舉動甚
屬孟浪似此等新定地方朕屢屢有旨不可惜費善後
之策得人為要想卿自有調度料理向後須更當慎重
前數摺皆十九日批諭者祖秉圭二十日方奏到此係
續批之諭
雍正六年三月初八日雲貴總督(臣)鄂爾泰謹
奏為恭謝
聖恩事雍正六年二月初十日(臣)齎摺家奴蒙
恩賞給驛馬齎回
御賜(臣)瓜果乾乳餅各種共一匣珍細爐食各種共一
匣九頭柑大中蜜橘共一簍抵滇(臣)隨郊迎至署
恭設香案望
闕叩頭謝
恩祗領訖敬啓摺扣伏讀
硃批朕躬甚安卿好麽新春大禧一切平安如意也欽
此(臣)跪捧之下歡幸無似是日値(臣)生日
天恩眷顧備極矜憐(臣)復何言惟時時自審勉為承受
應感泣實無可言說矣至竟有如頑石而不知覺
者之
諭(臣)不勝憤恨至兄弟子孫之
諭(臣)不勝感痛伏念(臣)自親聆
聖主至誠之訓凡遇親疎大小皆不敢異視皆望伊為
好人伊為完人以備
國家之用而耳目所難周知識所未逮誠不能通願
亦難遂(臣)惟應自奮自勵於等等人皆不敢過為
期望也再二月十八日午刻耕耤禮畢交未濃隂
體
天心時以民事為念合併附
奏仰紓
聖懷為此繕摺恭謝
聖恩伏乞
聖主睿鑒(臣)謹
奏
覽
同日又
奏為削平法戛以靖東川事竊東川改流雖久而六
營長九伙目俱沿舊習各踞一方有則補營長禄
世豪法戛伙目禄天佑素稱兇悍為害邊疆而禄
天佑為尤甚(臣)於雍正四年十二月親勘東川稔
知其惡其時以該郡新附滇省又以地近烏蒙正
在興師若急為驅除轉恐增其羽翼隨經密諭知
府黃士傑令察其動靜相機徐圖查禄天佑於康
熙四十七年擅殺東川營官兵及調兵追擒公然
拒捕經久不獲文武各官捏報身死立案仍准伊
妻沙氏出名看管法戛地方其地在萬山深處到
處險峻巢穴甚多縱令土目肆行剽掠禄天佑隂
為驅使沙氏陽出號令夫妻各據一寨互相掎角
内擾東川外侵武定尋甸禄勸交受摧殘後見烏
蒙改流隂蓄逆謀暗造鎗弩欲為土府復仇屢經
招致明肆違抗一載以來惡跡畢露伊所任用兇
目沙世鳳禄三斤狡地阿苦阿固沙處沙得卡超
五科等種種不法俱經知府黃士傑并武定營參
將魏翥國節次擒獲審訊各供得以備悉禄賊結
寨連營據險負固一切情形禀報到(臣臣)於雍正
五年十二月令武定營參將魏翥國守備王先等
帶領官兵協同東川營參將楊國華等會合擒𠞰
分作四路一由武定府禄勸州之他頗等處進扼
其右直抵法戛之多顆落地方以搗禄天佑之賊
巢一由東川府之小江等處進控其左直抵法戛
之花椒園地方以攻伊妻沙氏之賊巢一由普渡
河等處進據其前抉其藩籬撤其屏障此可破賊
巢之門戶一由五龍汛等處進堵其後使多顆落
之消息莫通花椒園之聲勢俱絶此可斷賊巢之
應援乃禄賊則姦狡百出兇燄四張要截運道壘
塞險關山懸擂石草伏弩機路埋地弓井下毒藥
嘯聚羣兇顯然拒敵彼時押運先行弁兵行至小
五龍地方有法戛兇賊潛匿雪山脚下殺傷官兵
一名土兵亦被殺傷楊國華帶領官兵行至安機
卡亦被賊妻沙氏擁衆截阻禄賊顯立白旗為號
沙氏率領羣賊遍踞各寨糧道不通公文阻滯(臣)
又發本標援𠞰左協官兵三百名著守備席嘉旺
齎持令箭星赴軍前趲運督軍聽魏翥國調度并
發大礟二位隨營續據魏翥國奮勇前進直入老
烏老地方攻開普戛羣賊把守各隘兇鋒甚銳而
守備王先亦衝鋒前進直抵老烏老嶺下結營住
劄山頂山脚分兵攻打兇賊被鎗礮打死及刀箭
傷死者甚衆隨攻破老烏老險關時有魯得村夷
民喊呌投順并小五龍八寨施寬番界等夷接踵
投誠各繳軍器隨悉行安插又據楊國華禀稱賊
妻沙氏母子差猓二名情願擒獻禄天佑贖罪既
又詐稱禄天佑自殺(臣)固知其為緩兵狡計復飭
該將務生擒禄賊夫婦不得聽信姦謀楊國華始
攻克舍可地方旋又攻克石城魏翥國與王先直
抵禄天佑賊巢多顆落地方賊衆逃散復進攻沙
氏賊巢花椒園地方賊復逃散及再追蹤前往則
壘石柵木堵塞堅固隨用大礮攻打賊皆被傷奔
潰於是會合守備席嘉旺追至歹基箐協力齊進
大敗賊衆復追至九龍箐會合楊國華協力攻打
其勢陡如削壁直深萬丈復大敗賊衆又追至龍
鬚厰遂生擒賊之幼子奶公頭目并賊衆等二百
二十餘人及盔甲鎗刀牛羊米穀等賊衆死傷者
無算續據魏翥國詳稱正月二十八日賊妻沙氏
因官兵搜箐失足墮崖渾身跌傷不能動履擡至
半山氣絶擡至行營喚齊所獲男婦識認俱稱的
係沙氏該將隨令梟首解省號令又據魏翥國詳
稱於二月初一日更盡時候禄天佑逃至起得村
隨經塘兵土練協同擒獲將囚籠押解來省各等
情到(臣臣)看得禄天佑為兇目之渠魁實邊疆之
蟊賊夫妻主僕黨惡一門營長伙頭分侵四境今
天佑被擒沙氏梟首幼子惡目等俱陸續拏獲仍
有長子阿本次子阿第及餘黨尚在潛逃猶恐根
株未盡已嚴飭文武各員先將賊巢要隘之地詳
勘確查安防設汛巢穴既空潛藏無所則一二狡
賊諒難漏網現在將禄天佑等發司審供俟詳到
具
題外至則補營長祿世豪前巳飭令知府黃士傑誘
擒解司審供擬招在案禄世豪既經就縳䘵天佑
又復被囚二兇既除一郡皆靖其餘營長伙目俱
可漸次整理大者安設弁員小者更易鄉保庶東
川地方不負改土之虛名而邊方百姓咸沾歸流
之實惠矣(臣)於正月初八日具有窩泥旣靖一摺
曾將東川土目事大略聲明今大局既定相應備
陳始末專摺奏
聞伏乞
聖主睿鑒(臣)謹
奏
欣悅覽之在事官兵奮勇效力甚屬可嘉事畢可題請
議叙善後事宜著實擇人委用可也
同日又
奏為據實奏
聞事竊有烏蒙案犯禄永孝原係米貼惡目因伊胞弟
禄永忠係四川馬湖府屬磨坡長官司及永忠病
故伊妻陸氏招贅禄永孝謀襲磨坡司仍占住米
貼地方踞有兩處巢穴肆其憑陵擾害邊境前拒
敵官兵一案經(臣)審訊將禄永孝磨坡司
題請革職招擬斬决而陸氏係案内要犯斷難輕縱
曾屢經拘提頑抗如故開印以後據援𠞰右協副
將郭壽域左協遊擊張寉署烏蒙府事耿覲謨等
聯銜禀稱陸氏抗不服拘非帶兵往提難以捕緝
(臣)因飭副將郭壽域帶兵前往設法擒解隨據郭
壽域於二月初一日率領千總譚盛元把總張士
俊等帶兵三百名親赴米貼相機擒拏續據稟稱
沿途所至夷民安靖毫無驚懼等語至初五日抵
米貼陸氏狡計差人於三十里外迎接及官兵一
到陸氏先逃於是劄營米貼次日遍搜各箐至晚
探知陸氏巳過金沙江上&KR0749;該將並不審度形勢
酌量多寡當遣把總張士俊帶兵分布江口把守
又遣千總譚盛元等帶兵過江追擒以三百之兵
僅留兵五十名自衛而又毫無警防於是土夷生
心夥連川夷遂於二月十二日乘夜刦營先搶去
馬匹器械隨圍殺官兵副將郭壽域被箭殞命五
十名兵脫免回烏報信者僅甘正位等十餘人聞
江外兵丁亦多被害隨據遊擊張寉署烏蒙府耿
覲謨等聯銜通報而威寧鎮(臣)孫士魁先於二月
十六日就近聞報隨遣本標遊擊顔文選帶兵三
百名星往應援又請發黔省各營官兵九百名土
兵一千名於本月二十日同報到(臣臣)一面調黔
省官土兵付孫士魁調度一面發本標左協兵五
百名曲尋鎮兵四百名著參將哈元生星往應援
令先將烏蒙府并魯甸大關等要地布置妥當然
後進𠞰隨據鎮(臣)孫士魁及附近各文武等先後
報稱查係陸氏過江勾通川省沙馬司及建昌巴
布猓玀二千餘人動手刦營又糾合涼山一帶各
賊四路把守要口等情到(臣)適鶴麗鎮(臣)張耀祖
因公在省請往親𠞰(臣)念米貼地方緊連涼山沙
馬等處事屬隔省非歴練老成而又有機謀之大
員不足以調度隨添撥督標兵五百名委張耀祖
前往并總統全師業於三月初二日自省起程其
千總譚盛元自二月初七日領兵過江搜箐殺賊
圍而出沿途遇敵日每數次至二十日間道由金
沙厰渡江於二十三日抵烏蒙回營收合餘兵計
郭壽域所帶三百名兵其留在營盤及把總張士
俊等帶領守江者共一百一十二名被害千總譚
盛元所帶回營及先回者共一百八十八名等因
各據報到(臣臣)看得逆賊陸氏夫婦兇惡貫盈内
恃米貼外倚磨坡素與沙馬土官司脣齒為姦勾
通巴布猓玀夥結凉山兇賊蠶食邊地實無寧日
(臣)前請於米貼設知縣一員守備一員駐兵二百
致倉卒變生延及軍士禍由自取無足矜憐至於
情形會疏
題報並請議處外合先繕摺據實奏
聞伏乞
奏
覽
同日又
奏為欽奉
上諭事雍正六年正月二十七日准吏部咨奉
上諭為治之道首重得人朕臨御以來夙夜孜孜廣為
諮訪期得人材以理庶政而内外臣王所保之員其
中秉公推薦足備任使者固不乏人而徇私濫舉及
苟且塞責者亦復不少今特諭内外諸臣等京官自
翰林科道郎中以上外官自知府道員學政以上武
官自副將以上旗員自參領以上皆令每人各舉一
人滿洲官員則保舉滿洲漢軍官員則保舉漢軍漢
人官員則保舉漢人文職官員亦許保舉武職武職
官員亦許保舉文職欽此欽遵部咨到(臣)竊(臣)係滿
洲鑲藍旗人應遵
旨保舉滿洲官員但(臣)初襲佐領繼充侍衛後調内務
府員外郎人微性拙原少知交即或親友中間有
才具可備
國家之用業蒙
聖恩拔置大吏不在應保之列况外任五年文武旗員
皆未能熟悉既不敢濫行舉薦又何敢苟且塞責
相應具摺
奏明伏乞
聖主睿鑒(臣)謹
奏
卿若有所知之人亦不待朕之詢問此奏甚是
雍正六年三月二十八日雲貴總督(臣)鄂爾泰謹
奏為恭謝
聖恩事雍正六年三月十二日(臣)齎摺家奴蒙
恩賞給驛馬齎回
欽賜(臣)
御定子史精華全部并乳餅一匣酥食一匣藕粉六包
抵滇(臣)隨郊迎至署恭設香案望
闕叩頭謝
恩祗受訖除經繕本恭謝
賜書外敬啓摺扣所有
奏謝律歴淵源一摺荷蒙
硃批欣悅覽之朕所喜者滇黔兩省新創之事甚多初
定地方籌畫之處頗繁想必案卷如山料卿必竭蹷
勉強辦理今覽此奏尚能留心於律歴之書則精神
力量必有餘也朕實神情皆為之怡慰欣喜之懷筆
不能諭雖然留之一字甚切要珍重之欽此(臣)跪誦
之餘始而抃舞繼以感泣念(臣)身受
誠之一字親承
寳訓一時一事皆當凛體若接奉
御書而并不寓目經心供奉高閣是虚負
聖賜誠於何通故以(臣)愚陋雖不能深解必周復玩繹
敬求大旨以返諸身心原非敢留心文字或有妨
政務也至於留之一字(臣)當欽遵珍重宋邵雍解
留春能安樂亦只是騰那法木以静而朽樞以動
殊恩愛(臣)諄篤憐(臣)切至即竭百年之力亦不能報效
慈父也言之淚下不禁瑣陳敬繕摺扣恭謝
聖恩伏乞
聖主睿鑒(臣)謹
奏
朕欣悅覽之所論極通但嘗此滋味者不多得也
同日又
奏為首兇就擒外域效命事竊茶山一案(臣)於正月
初八日具有窩泥既靖一摺荷蒙
硃批凡卿所辦之事朕實至無一言可諭矣在廷諸臣
皆與觀之人人心悅誠服賀朕之福慶國家得人朕
亦惟以手加額感
上蒼
聖祖賜朕之賢良輔佐耳卿如此居心行事不但得卿一
人之力勸勉屬員得通省文武官員之力且凡見聞
臣工實亦莫不奮勵國家得力處多矣大臣習尚一
整我朝之福洵不可限量卿功實大凡封疆大臣能
保全名禄者即為上上人物矣不但孰能如此且亦
孰肯如此此人情分明眼前者
天
祖自然照察朕慶悅之懷實難筆諭勉之一字朕皆不忍
書矣嘉之一字實亦有負卿之心也特諭欽此(臣)跪
誦之下悚仄無似念(臣)凡所辦之事一皆仰承
聖訓凛體欽遵能不能限於才肯不肯視乎心才有不
能應邀
鑒原心有不肯何殊欺罔(臣)每以此自儆即以此勸屬
近日文武各員多有以不能濟事不能圖功為恥
者此我
聖主至仁之所化至誠之所通固血氣之具存亦羞惡
之克充也(臣)受
恩深重無能報稱所可以自信者只此一心不但無功
亦何功可言伏讀勉之一字皆不忍書嘉之一字
亦有負卿之心之
諭感痛由衷無以自解彼思隨習尚保名禄自以為得
下封疆大吏并内外大小臣工各相勸勉共慎之
凛之至茶山叛逆原起於版目刀正彦查刀正彥
倚恃江外横行邊境號令羣賊刧害商民始欲計
圖宣慰後致殺傷官兵總因逼近外域素通諸夷
故積惡頻年無敢過問若此賊不除車里終難控
制經(臣)於窩泥既靖後隨嚴飭軍前務期擒獲并
令檄知蟒子老撾等國及孟艮卡高花臉諸外域
凡接界地方不得縱令逃遁適據總兵官孫宏本
等報稱守備張秉毅等訪得刀正彦家口逃匿稿
緬山内離九龍江八十里隨差漢土兵潛往擒獲
正彥之妾并妾所生女二口使女二口小使一名
并金銀器物等件隨皆看守行營嚴訊刀正彥蹤
聖德宣示
天威派令署景蒙營參將祝希堯及千把等分布各外
國要隘協力嚴緝諸外國皆遵奉惟謹并據呈覆
有但遇刀正彦及諸犯即當擒獻不敢縱匿等語
以致刀正彦無路可遁無黨可援復回内地之猛
腊地方潛避於是各將弁探知的確密會剋期四
面圍捕三月二十一日據孫宏本等報稱千總陳
安邦等於三月初四日巳生擒刀正彦并伊子二
名義子一名隨從五名共九人著祝希堯押解行
營等因到(臣臣)查醜𩔖黨羽俱經孫宏本張應宗
邱名揚等節次擒獲搜捕殆盡除巳經梟示及分
别安插外現將八十餘犯解省發審首惡既擒羣
夷向順而刀正彦所轄各地方延袤數千里江内
六茶山地方如倚邦攸樂之屬以及孟養九龍江
橄欖壩等處俱屬要地延袤千有餘里險峻處固
多肥饒處亦不少且産茶之外鹽井厰務皆可整
理乘此劃定界限建立城垣安設文武既可固邊
疆之藩籬并可成遐荒之樂土其一切布置俟郝
玉麟查勘回省(臣)與面商妥議具疏請
旨外所有擒獲刀正彦緣由合先奏
聞伏乞
聖主睿鑒(臣)謹
奏
嘉悅覽之此役如此完結順速出朕望外在事官兵破
格效力矣但聞該地方煙瘴甚盛向後應如何料理也
同日又
奏為報明鹽務零星銀兩撥充公用事竊照滇省鹽
務事宜(臣)飭鹽道劉業長遵循辦理業將增鹽加
課并正項額外贏餘各欵彙疏
題報在案但鹽務内尚有零星節省閏月公費以及
積餘秤頭并撥銷鋸削等項仍有溢出羡餘亦應
查核前據劉業長詳稱自雍正四年十月初二日
到任起至五年十二月終止所有前項溢出羡餘
彙存銀一萬一百九十五兩零現貯道庫此項銀
兩雖非每年必有之項然既有羡餘絲毫何敢隠
匿詳請留為公用等情(臣)查現在進藏案内需用
各項銀兩俱須隨軍押解支放所委府州縣等官
置辦行裝幫給盤費各項并押解糧餉支放文武
官備帶番夷賞號俱未便作正開銷而又别無捐
欵原擬於備公銀内動發而本年分備公銀兩尚
未徵解(臣)因與撫(臣)朱綱面商飭令劉業長將此
溢出銀兩解交司庫先放給押運官賞銀盤費并
買備賞號什物訖所有劉業長報出羡餘酌充公
用緣由相應奏
聞再此項溢出銀兩雖未便定數然係每年必有之項
鹽道衙門原有額給養廉銀五千兩即此報出一
萬兩外仍有數千兩餘剩(臣)未敢苛算俾劉業長
得以寬裕料理合併陳明伏乞
聖主睿鑒(臣)謹
奏
覽聞得劉業長甚好果然否
雍正六年四月二十六日雲貴總督(臣)鄂爾泰謹
奏為恭謝
聖恩事雍正六年四月十八日(臣)齎摺家奴蒙
恩賞給驛馬齎回
頒賜(臣)
皇輿圖十卷
御製磁器一箱共二十件哈密爪乾香瓜乾共一匣乳
餅一匣抵滇(臣)隨郊迎至署恭設香案望
闕叩頭謝
恩祗領訖竊念(臣)叨荷
殊知無可比擬感頌之詞莫能出口伏讀不念及卿尚
當念及何人之
諭淚下如雨不能仰視此即凡有血氣者皆應聞之激
切况(臣)天性具在將何以自處公忠誠純之
奏
覽
同日又
奏為報明分兵進𠞰米貼情形事雍正六年四月十
八日齎回(臣)前摺内欽奉
硃諭祖秉圭奏烏蒙之變副將郭壽域被害事烏蒙彈
壓之兵為數原少此事卿所辦少覺輕忽但郭壽域
舉動甚屬孟浪似此等新定地方朕屢屢有旨不可
惜費善後之策得人為要想卿自有調度料理向後
須更當慎重前數摺皆十九日批諭者祖秉圭二十
日方奏到此係續批之諭欽此竊米貼逆賊謀害官
兵(臣)調遣總兵官張耀祖等領兵前往烏蒙會同
進𠞰隨經具摺
奏明并具疏
題報在案前自烏蒙平定以後(臣)酌留官兵於烏蒙
府魯甸大關鹽井渡八仙海等處駐劄彈壓一年
以來夷民安堵并無蠢動念米貼地方逼處金沙
江接連涼山巴補一帶川夷故令副將郭壽域乘
提質陸氏之便親往查勘意謂郭壽域屢經出師
著有勞績自諳軍務初不料其毫無機謀并無防
備反中賊人之計以致殞命損兵在郭壽域之孟
浪實由於(臣)之輕忽自聞報至今惶愧憤恨寢食
難安惟當凛遵
聖訓諸凡慎重料理以圖寧謐並無可以自解也四月
初二日據張耀祖等報稱滇黔官兵到烏會集相
度情形應作三路分兵會𠞰中路官兵於三月二
十四日同右路之兵自烏蒙起程至大關分路由
羊泥至耶魚庫與左路之兵會合左路自烏起程
由酒魚河至耶魚庫與中路之兵會合張耀祖帶
領左路官兵先令守備王五采等於三月二十二
日前往開路耀祖於二十五日起程前進調遣各
路官兵俱於米貼合攻井底&KR0749;直搗賊巢右路由
大關豆沙壩正溪門坎山直抄井底&KR0749;之後道路
險遠派參將哈元生統領官兵於三月二十四日
起程進𠞰并設援兵及沿途安臺護糧之兵俾聲
勢聯絡以便長驅直入威寧鎮總兵孫士魁帶領
官兵駐劄烏蒙兼安左路進兵臺站遊擊張寉等
帶兵分駐抵補等處防禦等情四月初八日據總
兵孫士魁報稱三月二十七日有烏蒙頭人切黑
蘇家之子名皮歪赴營首報米貼猓賊白駒格沮
之家人逃在他家隨令擒解訊供陸氏與立之戶
吞都在井底&KR0749;商議急則往拖跌白達&KR0749;去米貼
賊約有二千餘人四月十一日又據張耀祖報稱
統兵由左路前進隨遣守備王五采等帶領官兵
為前鋒先奪險要關口本職帶領官兵策應進𠞰
沿途皆有夷賊哨探守險官兵奮勇疾驅追趕夷
賊驟不及備險要處所皆為我兵占踞三月二十
八日至地名黑鐵關山梁上劄營離米貼三十餘
里於下營之後遥見米貼寨上放火將房屋燒燬
據廵哨兵丁拏獲米貼苗民三名到營訊及陸氏
云巳奔往井底去又云有夷兵在大關來路各處
堵禦官兵這一條路米貼以為險峻難行料官兵
不能前來是以未曾堵禦等語令隨行之烏蒙漢
把楊壽長前往各寨𫝊諭招撫又令你不期羊呢
二家差夷人二名前往大關米貼暗行打探於二
十九日漢把楊壽長帶到苗民寨頭一十三名懇
請給示安住隨於三十日起身前過耶魚庫關口
劄營哨探張耀祖亦於三十日至黑鐵關山梁劄
營至寸金關離米貼十里賊衆把守甚力官兵直
上攻打賊衆棄關退守巴上擂石臺官兵直追至
米貼四月初一日俱至米貼劄營賊巳逃去房屋
俱燒燬隨差人搜箐捉獲婦人二口訊供陸氏同
賊首立之戶吞逃往井底&KR0749;帶有賊兵數千沿途
守險等語中路遊擊卜萬年康世顯帶領官兵亦
於初一日到米貼會同劄營擒獲逆賊阿母雞之
弟水牛阿格水牛幾幾二名該遊擊等將水牛阿
格斬首懸示嚴訊水牛幾幾追問賊蹤據稱逃往
井底&KR0749;聚衆數千是實與前婦女所供無異俟分
遣官兵躧探路徑另行搗巢擒𠞰等情四月十三
四兩日又據該鎮報稱初二日晚差人搜箐擒獲
土人一名訊得陸氏同賊首立之戶吞逃往井底
欲奔&KR0749;上而&KR0749;上猓賊俱說你們犯下的罪來連
累我們堅拒不容上&KR0749;遂踞住巴上擂石臺本職
因遣兵從後山攀藤附葛而上鎗礮齊施殺傷夷
賊六十二名墮江死者不知其數餘賊棄關滾箐
而逃即於初三日遣前鋒守備馬似龍王五采帶
漢土夷兵由正路飛攻井底遣遊擊卜萬年康世
顯領漢土官兵由偏路飛攻井底四月初八日酉
刻據報右路參將哈元生中左路遊擊卜萬年康
世顯守備馬似龍王五采等率中左右三路之兵
會合於四月初七日一日連破三&KR0749;官兵奮勇於
酉時直搗門坎&KR0749;賊巢夷賊首尾不能兼顧賊衆
潰散聞陸氏同賊首人等藏匿&KR0749;上寨子内官兵
重重圍困諒立可擒拏各緣由到(臣)據此俱經檄
飭務將逆賊悉行𠞰滅毋得少有姑息即逃竄山
箐賊黨亦細加搜擒以盡根株毋貽後患去訖竊
念烏蒙建昌之交金沙江内外夷猓盤踞不聽約
束為害地方已久聞建昌鎮離城二十里即係野
夷時擄掠至近地兵丁無敢遠出樵採者而米貼
陸氏占奪江外&KR0749;寨川土司亦不敢過問今即平
靖米貼安設官兵若由江外直達建昌一路川省
並無營汛俾聲勢可通漸次化導恐此猓終難服
制此地終難寧帖(臣)不自揣已據愚見札商建昌
處並無附從原俱安静合併陳明除俟擒獲兇首
𠞰盡黨羽另行
奏報外合將破&KR0749;殺賊情形先行奏
聞伏乞
聖主睿鑒
訓示施行(臣)謹
奏
深慰朕懷朕始初聞報未料事止於此恐烏蒙鎮雄凉
山一帶俱各蠢動又大費一番周折也祖秉圭黃廷桂
所奏孟浪不曉事矣
同日又
奏為恭報春熟事雍正六年四月十八日(臣)齎摺家
奴回滇敬啓恭請
聖安一摺荷蒙
硃批朕躬甚安精神愈覺健旺實皆
天地神明
聖祖君父慈恩錫佑之所致直隸入春以來雨澤甚屬均
調直省奏報皆然但未敢料其向後若何也卿好麽
欽此(臣)跪誦之下不勝懽忭不勝感悚仰惟我
皇上以上聖之睿知本至誠之明通日理萬幾原只物
來順應精神愈覺健旺此莊敬之所以日強也而
勤念民依時厪宵旰伏讀未敢料三字心動神依
不復能出一語
鎮沅宣威恩樂等府州縣咸稱所屬地方田地高
低不一今年豆麥收成均有十分九分兼且豆粒
皇上睿鑒(臣)謹
奏
實慰朕懷
同日又
奏為&KR0640;陳古州等處情形仰祈
睿鑒事竊(臣)附陳邊境夷情一條内荷蒙
硃批這又奇祖秉圭密奏八萬古州之不可取今又欲
如此急為懲創朕不解矣欽此伏讀
諭旨(臣)再四思維查得黎平屬之八萬古州有裏外之
别亦有生熟之分而鎮遠屬之九股生苗與都勻
屬之雜種苗俱攙雜三屬之内地阻截道路來往
不通即文武官軍亦皆遶道遠行不得走直路以
故聲化難暨抄虜横行此現在腹裏之患並非盤
踞界外自相雄長者比也但其中良頑不一強懦
各異在良懦之苗夷素為強頑所逼脅而無人招
撫雖欲内嚮而不能(臣)既悉此情節故乘謬沖既
靖知羣苗皆巳震動隨令張廣泗等輕騎直入相
機化導而裏古州一帶相率接待踴躍歸誠據張
廣泗報到(臣)復批令暫不必科糧亦不必編戶須
將鎮遠都勻各處生苗盡行招撫然後酌議設官
安兵漸次料理以為一勞永逸之圖是時何世璂
極力贊成并差遊擊冶大雄帶備犒賞前往協辦
曾札致(臣)有此係黔省大計尤非餘事可比務當
力圖等語蓋緣古州各地方田土肥饒民多殷實
雖性近獷悍而風俗直朴易於治理且九股苗界
之清水江平瀠寬闊向可通舟由清水江而上可
直抵黃平州之重安江由重安江而上另有小河
可通平越府之黃絲驛由黃絲驛至貴陽省城則
不過百餘里由清水江而下可通湖廣之黔陽縣
直抵辰州常德兩府又清水江旁支另有溪河一
道少加開浚亦可通廣西其間桐油白蠟棉花并
毛竹桅木等項出產甚多若能將生苗招撫安設
營汛俾無阻擾使楚粤遠近商客得以上下貿易
諸貨流通就黔省而論裕課便民更無有出於此
者此(臣)以為八萬古州之必應取即官民紳士亦
無不以為必應取而引領翹望者也及(臣)調張廣
泗來滇面示事宜并密檄附近各員許聽調度張
廣泗回黔祖秉圭知(臣)決意招撫遂揚言於衆以
為此事斷不可且不必行我自有主意在屬員雖
不免觀望然猶暗地奉行現據禀稱黎平生苗有
高㜑八妹等寨鎮遠生苗有南高等寨都勻生苗
有丹行等寨共計四千一百二十餘戶皆聞風輸
誠并出具木刻因撫臣力言不可尚未敢具報即
鎮遠等處前已具報之生苗就撫認糧情由亦俱
行駁詰再常德壽赴京過黔祖秉圭亦曾面言古
州此舉不必多事需兵費餉終成後累我巳密摺
奏
聞等語常德壽抵鎮遠札寄到滇囑(臣)斟酌竊惟同寅
協恭之義人臣所當深思凡與共事皆屬一體祖
秉圭如有知聞亦應一札相商以定可否在(臣)並
非謬執己見不聽規勸之人但知錯悞即當改悔
斷不敢怙過亦祖秉圭所素知乃並未商問一語
旨俞允通行遵照在案鎮遠副將張禹謨訪確賊蹤帶
兵二千名令伊擒𠞰商之提(臣)楊天縱楊天縱札
相應據實僃陳伏乞
聖主睿鑒
訓示施行(臣)謹
奏
祖秉圭到黔數次奏對朕即覺其立志不是先有旨令
來陛見後恰遇伊丁憂想不宜邊省撫任巳另用人矣
此人朕不識認因歴任多言其好至兩司即命奏摺見
其奏對勇敢人甚聰明黔撫員缺因不得人所以擢用
廵撫之命一下翻然不似前人矣大竒人之福分力量
確有定限絲毫不可勉強從前實未留心今六年觀之
實令人毛骨聳然如祖秉圭此是何心蓋緣福量不能
承受耳如此等者不可枚舉
同日又
奏為請
旨事雍正五年十二月十七日准兵部咨雲南鶴麗鎮
總兵官張耀祖奏前任鎮臣侵蝕
國帑遺累兵丁一摺奉
旨張耀祖將趙坤侵蝕銀兩據實陳奏不徇情面可嘉
著交部議敘趙坤於領兵進藏之時指兵丁借餉之
名侵蝕入已又將正項錢糧私自那用以致貽累營
伍趙坤殊玷大臣之體及奉恩詔豁免兵借餉銀之
時鄂爾泰未經察出亦屬疎忽趙坤名下應追銀九
千四百四十六兩著照數追出交與鄂爾泰其應還
庫者即行還庫應賞給出征兵丁者即行賞給倘進
藏武弁内再有如趙坤之借名侵蝕錢糧者著鄂爾
泰查出奏聞著追該部知道欽此欽遵移咨到(臣臣)
查原案趙坤借兵丁馬匹等項名色冒支銀兩捏
作兵借混請豁免又私自那用找支錢糧雖俱雍
正二年奏銷之事(臣)到任後未曾察出疎忽之咎
實所難辭但上年九月鶴麗鎮總兵張耀祖到省
見(臣)曾云奉文行追鶴劍駐藏各兵長支銀七千
八十四兩零請予免扣將閒欵撥補(臣)以長支銀
兩乃應追之項無論並無閒欵可以撥補即有閒
欵皆為公項亦不應代為彌補并詰其因何代兵
請免緣由據稱前任總兵趙坤與軍前各官有代
各兵借支銀未曾給兵又將各兵找支折給本色
銀用去雍正元年蒙
聖恩豁免此項各兵未沾實惠今若扣本兵長支之銀
百二十兩理應查明分借各官一體照追方無含
混且找支銀兩趙坤如何用過四千五百兩亦未
指明趙坤既應追跟役長支銀兩各官跟役豈無
長支之項因檄令該總兵赴省面詢去後嗣據張
耀祖到省將各官分用數目欵項并應追長支銀
兩開具清摺内稱一駐藏各官共借過銀一萬一
千九百三十兩零内兵丁實領過銀六千八百八
十三兩五錢其五千五十兩係各官分用總兵趙
坤用銀二千兩遊擊李君賢用銀八百兩守備張
有義用銀五百兩千總施善元何元李遇春把總
李成林楊從林孫成宗陳尚義各用銀二百五十
兩後係前任鶴麗中軍遊擊今陞曲尋總兵劉起
元造冊呈送轉報一已故遊擊王之臣找領各兵
折給銀八千九百四十四兩零趙坤取四千五百
兩令前任永北鎮遊擊今陞開化鎮總兵南天祥
交永北鎮標千總今陞武定營參將魏翥國往四
川議敘使費一駐藏各官跟役長支不准折給銀
内除趙坤之外尚有遊擊夏因唐李君賢守備張
有義千把施善元等共應追銀八百三十五兩零
(臣)復面詢與所禀相符則是張耀祖先不將各官
分用借支銀兩開明又將各跟役長支統入兵丁
項下及奉行查始行開出均有不合矣當據藩司
詳請行查定議(臣)隨移咨提(臣)郝玉麟并行武定
營參將魏翥國開化曲尋二總兵據實查覆據曲
尋鎮總兵劉起元呈稱本職於鶴麗中軍任内曾
據進藏兵丁云借支雇覓烏喇牛馬馱載軍裝銀
兩分釐未得因彼時無人告發無從察其真偽所
造之冊乃據軍前將備移來鈐印轉送及至旋師
查出侵隠邀免情節不敢瞻徇即經報明提督總
鎮等語據開化鎮總兵南天祥呈稱議叙使費緣
川督年羹堯川提岳鍾琪索部費萬金前鶴麗總
兵趙坤原任永北鎮總兵馬會伯議令在事人員
公同措辦鶴麗出銀四千兩永北二千兩麗江土
府一千兩付已故遊擊王之臣買備禮物及兩鎮
差員盤費等項去銀二千兩餘銀五千兩同禮物
交永北千總魏翥國往川送禮造冊因鶴麗差役
盤費使用又動銀五百兩實交川提岳鍾琪銀四
千五百兩其鶴麗鎮所出銀兩係王之臣辦理是
否動用兵丁找支銀兩無從得其底裏麗江出銀
一千兩亦係王之臣經手惟永北所出二千兩實
係議敘人員公捐等情據參將魏翥國呈稱奉差
往川辦理議敘功冊領銀五千兩禮物三馱俱王
之臣備辦及到川將禮物一分送岳提督應送定
西將軍一分因伊復進西藏亦交岳提督收貯隨
蒙吩咐將功冊造齊同禮物一分呈投年羹堯處
收訖因路途遥遠員役往返盤費用銀五百兩存
銀四千五百兩俱呈岳提督收訖餘與南天祥所
覆相同准提(臣)郝玉麟咨稱前蒙
聖恩補授鶴麗總兵於雍正元年三月到任隨據遊擊
劉起元造報出征兵丁在藏借支銀兩欽奉
恩詔豁免冊籍因係借支舊案據冊轉報原未允准旋
奉
旨陞授提督帶兵赴察木多駐劄雍正二年四月復據
劉起元造冊請免陞司李衛兩次駁查劉起元覆
據原駐藏千把查稱此項借欠係奉定西將軍諭
令總鎮趙坤公同代借接濟兵丁雇買牛馬馱載
並非官借李衛始准入冊請免嗣又據劉起元驗
報奉造案冊詢據標兵施瑞溥等供稱未領借支
等語隨飭領兵將備行查據覆有兵丁刁應魁等
呈稱實在借支請提對質若不提審難成信案因
遠居塞外隨移鶴麗鎮俟旋師會同提究雍正三
年冬奉
旨撤師張耀祖又帶兵移駐察木多四年歲暮方撤師
回營比即咨催張耀祖總無隻字回覆無有實據
是以未曾
題參今准咨查始知張耀祖已經參
奏等因各到(臣臣)細查各案細閱各覆文趙坤等於
軍前借支銀五千五十兩既無兵借確據明係官
借冒銷除扣扺外餘應於各官名下分追還庫又
議敘使費用去各兵找領銀四千五百兩應於議
敘各官并行賄受賄之官名下照追跟役長支一
項亦應於隨帶跟役之各官弁名下著追抵補兵
欠但欲直窮到底在冒免錢糧之現任參將李君
賢等自當治罪而川陜督(臣)岳鍾琪湖北撫(臣)馬
會伯等并據冊混轉之劉起元知情不舉之南天
祥等均應分别處分第趙坤已蒙
皇上隆恩寬免治罪現在各員可否亦從寬免其議處
止於分用軍需剋銀以邀議敘并未完跟役長支
題合將查出情由先行
奏明仰請
聖主鑒奪批示遵行(臣)謹
奏
此事預為摺請者甚是矣
同日又
奏為銅礦大旺等事竊照滇省各處銅厰較前增盛
經(臣)
奏明五年分銅斤可辦獲三百數十餘萬請發價收
銅賣價還項奉
旨俞允并准部咨令將所産之銅自雍正五年四月起
扣滿一年獲銅若干即行題明以憑預定曾否足
額等因今查各銅厰自雍正五年正月起至十二
月終止共辦獲銅四百萬零内除留本省鼓鑄外
運赴湖廣一百一十萬零江南一百六十萬零陸
續雇脚發運巳將發完又因廣東洋銅缺少需銅
甚殷不敢岐視現議賣給銅二十萬斤此五年分
辦銅運銅之數也至六年分銅斤現在督催上緊
辦理但總數難以預定且滇處天末馱脚無多本
省運鹽運米運錢皆所必需若接連雇運不但恐
有遲悞兼恐屬員奉行不善或致滋擾應請將雍
正六年所辦銅斤俟年終核定確數除留滇省鼓
鑄外餘銅若干咨明戶部於雍正七年分陸續雇
覓馱脚運赴湖廣江南賣給承辦之員轉運京局
以供八年鼓鑄而七年分辦出之銅則於八年分
發運以供九年京局之用似此逓年辦運在銅數
既得清楚而輓運亦可從容至七年分吳楚應辦
銅斤暫聽其自行採買辦此一年以後每年俱有
滇銅接濟矣况現今各省奉文收買黃銅器皿七
年分京局鼓鑄諒可無悞除另疏具
題外合繕摺
奏伏乞
聖主睿鑒
俞允施行(臣)謹
奏
甚是題到有旨
硃批諭旨卷一百二十五之六
欽定四庫全書
硃批諭旨卷一百二十五之七
硃批鄂爾泰奏摺
雍正六年五月二十一日雲貴總督(臣)鄂爾泰謹
奏為恭謝
聖恩事雍正六年五月十三日(臣)齎摺家奴蒙
恩賞給驛馬齎回
御賜(臣)六安茶二瓶抵滇(臣)隨郊迎至署恭設香案望
闕叩頭謝
恩祗領訖伏念(臣)職任封疆無能報稱時多錯誤致厪
聖懷既捫心而自慚亦對人而滋懼乃復仰荷
聖慈矜全備至寬(臣)之過愆勉(臣)以慎重身非草木何
以自安惟當痛自貶懲益加奮惕凛遵善後為要
得人為主之
寳訓時時事事敬體誠求巳耳為此繕摺恭謝
聖恩伏乞
聖主睿鑒(臣)謹
奏
覽卿奏謝知道了
同日又
奏為恭報黔省豆麥收成分數仰祈
睿鑒事竊照各省二麥收成豐歉理合
奏報前行據雲南布政使張允隨呈報滇省豆麥因
上冬雨雪滋養各屬收成均有九分十分且豆粒
大而麥穗長較之往年實為加倍(臣)業經具
奏今據貴州布政使赫勝額詳稱各屬地方自春入
夏雨澤時沛民間布種油菜豆麥雜糧等項惟開
州畢節縣二處據報收成六分都勻石阡二府定
番廣順普安三州又普安都勻印江永從錦屏永
寧等六縣據報收成七分其餘各府州縣俱報十
分及八九分收成等情(臣)復察訪無異所有黔省
豆麥收成緣由合再
奏報至滇省入夏以來迤西地方雨水霑足高低田
土禾苖俱巳栽插迤東一帶因未得大雨不能存
水故低田皆巳栽插高田半未布秧至五月初九
日迎請
福滇益農龍神二像到省(臣)率同屬僚恭迎供奉畢
隨於初十日為始齋戒七日虔誠瞻禮每日得雨
數寸及十五六等日甘霖大沛各處俱巳霑足是
雨澤不致愆期秋成可以預卜皆我
皇上誠敬格
天感召惟響之所致也合并
奏明仰祈
聖主睿鑒(臣)謹
奏
深慰朕懷卿總督雲貴兩省雨𤾉時若朕可保也
天道至理朕實信得及但朕若不能盡君之道卿亦無可
奈何也期共勉之敬之
同日又
奏為報明清出影射等項田土仰祈
睿鑒事竊(臣)自到任後即遵
旨通行各屬勸民開墾荒田荒地清丈欺隠田土分别
陞科輸賦并抵屯軍丁銀因清丈一事未便於民
而地方各官遂藉以諉卸(臣)再四思維若不清查
必多隠匿若概丈量必致滋擾故行文各屬遍示
鄉村以隠匿田地則遭衙蠧里役之科𣲖無敢聲
言受豪紳劣衿之需索有難伸訴其實能養家入
已者正復無幾且一經官府查出應追歴年所收
籽粒田土入官更應治罪若果能遵示首報准寬
巳往給照輸糧永為子孫長久之業除正賦外計
所餘剰巳多倘仍前隠匿并許旁人首報即將田
土給與首報之人通行曉諭而遠近民夷皆知有
利無害始據各屬陸續申詳首報開墾欺隠并清
丈出田土為數甚多除前巳經
奏報外今又據陸凉平夷阿迷蒙自蒙化保山大姚
廣西寧州等府州縣申報民間自首欺隠荒熟田
地共二十四萬二千一畝五分零昆明易門永北
元謀永昌楚雄定遠宜良石屏通海㠄峩鄧川蒙
化保山開化麗江安寧晉寧南寧彌勒寧州新平
元江雲龍永昌永平等府州縣申報勸民開墾荒
熟民屯田地共九萬二千三百二十三畝零蒙自
浪穹賓川鎮沅景東等府州縣申報清丈出新增
影射荒熟民屯田地共八萬八百七十七畝四分
零以上三項通共田地四十一萬五千二百二畝
零按上中下科則不等共該秋糧夏税米麥三千
六百九十六石九斗零條編銀二千七百二十七
兩二分零又據陸凉建水寧州大姚安寧等州縣
查出抵補軍丁田地一萬二千六百八十五畝五
分零該科夏税秋糧米麥六百三十九石七升二
合條編榖折銀四百二十八兩六錢零係應抵補
屯軍丁銀之數除現在分别入冊給照或彙并
奏銷或分案
題報外其餘現在清查應陸續具報至收捐開墾之
項除東川府屬原多荒蕪先令招佃領銀墾種餘
恐借名開荒即將隠匿成熟之田充數致有冒領
工費等弊所以暫且從緩當俟首報查丈既清其
實在抛荒者勘明頃畝召佃發銀方無朦混再各
衙門官莊馬厰等項巳令藩司糧道逐細清查另
行具報所有清丈自首開墾田地四十餘萬畝數
目合先繕摺
奏明伏乞
聖主睿鑒(臣)謹
奏
是當之極嘉悦覽之
同日又
奏為奏
聞事雍正六年五月十六日准署貴州撫(臣)祖秉圭咨
稱貴州布政使赫勝額因前署任查報老婦案内
奉
旨革職提問查藩司衙門關係通省錢糧未便一日乏
員料理今按察使張廣泗現經委令化誨生苖貴
東貴西二道缺員現係知府護理其餘知府各有
差委不便委護所有布政司印務黔省並無可委
之員雖部文尚未准到事關緊要合先咨商請煩
遴委滇省司道一員令其馳赴貴州暫署布政司
事庶錢糧重務不致貽誤等因到(臣)隨經委雲南
按察司趙宏本前往署理雲南按察司印務暫委
糧道元展成署理牌行咨覆在案(臣)查黎平都勻
鎮遠一帶生苖近日聞風嚮化皆思内附專候(臣)
委員到日相率投誠機會不可失張廣泗自無庸
復緩再清水江直通楚省船路尤屬要務(臣)又密
囑趙宏本令將凱里一帶地方應設防汛處確查
速報以便預辦今趙宏本巳於本月二十一日起
程赴黔合將委署緣由繕摺奏
聞伏乞
聖主睿鑒(臣)謹
奏
委趙宏本往黔是當之極張廣泗巳擢用貴州廵撫此
奏到又有旨命沈廷正仍在黔署理俾張廣泗得以從
容辦理成此美事似此破格任事之人如此破格擢用
如阿克敦常賚因循欺隠之輩亦即棄而不用方可以
革除積習不然誤國計民生莫有甚於此二弊者
同日又
奏為報明𠞰擒米貼逆賊首惡巳獲餘黨將盡事竊
照米貼猓賊聚衆拒捕傷害官兵(臣)委總兵官張
耀祖等統領滇黔二省官兵分為三路進𠞰并咨
川省督撫提諸臣調兵會擒據張耀祖等呈報破
&KR0749;殺賊情形經(臣)兩次
奏報在案接准部咨欽奉
上諭烏蒙鎮雄等處猓夷不法巳經𠞰撫今因該地方
查拏禄永孝之妻又有匪𩔖餘黨私自嘯聚抗拒官
兵現在用兵擒拏四川建昌永寧等處亦𣲖兵堵截
據楊天縱祖秉圭岳鍾琪憲德黃廷桂等具奏前來
所有用兵事宜俱著鄂爾泰節制調度其四川建昌
永寧等處之兵亦聽鄂爾泰節制調度欽此移咨到
(臣)隨即移行欽遵去後四月二十六等日據張耀
祖呈據遊擊卜萬年等報稱四月初四夜至井底
&KR0749;劄營猓賊即來刦營自半夜以至天明皆被兵
丁鎗礮打退賊衆退守門坎山劄營四座初五初
六兩日職等攻&KR0749;猓賊數千守險擂石滚木如雨
我兵不得上&KR0749;初七日辰時猓賊率衆呐喊從門
坎山蜂擁前來拒敵當令弁兵堵禦門坎山右邊
衝口職等率領官兵攀藤附葛追殺賊衆入箐兵
半渡河賊衆拚命拒敵官兵齊上鎗礮俱𤼵打傷
猓賊數十各棄攩牌而逃滚岩死者不計其數奔
入門坎山關放滚木擂石弩箭職等率官兵奮勇
直上搶至頭層岩復搶至二層岩時巳申刻適參
將哈元生從後而入巳登&KR0749;上豎其坐鎗官兵兩
下會合分兵夾攻打死賊衆無數賊方奔入箐内
據哈元生報稱卑職由右路領官兵前進四月初
四日抵會溪劄營有四川叙馬營阿興土千戶安
永長報稱陸氏住井底他起意的頭目呌毛臉固
咱水牛母雞捫車軌里領兵殺人的呌屋基母機
離朱黑鐡目魁女女阿六擯租現住吞都與土千
戶德昌議事德昌幫兵四枝去殺官兵德昌手下
領兵殺人頭目呌黑際石巴扯一别固么兒木戛
今阿六擯租領夷人劄在溪落渡口德昌統衆邀
約去里密吞姑列土舍等過河來阿媽太醫地方
同米貼人會飲血酒齊心煎&KR1582;毒藥貯附近營盤
溪水内人馬飲之即死卑職初五日抵賊境大茅
灘初六在大險&KR0749;遥望對山老虎寨係吞都&KR0749;門
坎山要路連夜差弁兵上寨堵禦初七辰時抵蛇
腰馬吞都門坎山等&KR0749;觀其山形兇惡夷賊望見
即欲抵敵卑職隨收官兵分為三路攻打夷賊抵
敵不住潰敗我兵奮勇争先殺賊首數顆其餘四
散滚箐投江不計其數又於申時分攻打門坎山
賊見我兵勢重亦各逃散陣獲夷賊二名正在搜
捕值遊擊卜萬年等攻打上&KR0749;會合收兵提訊陣
獲夷賊梁嘉楷供係德昌之主文因德昌幫兵勸
阻不依特來投奔陸氏巳同賊首立之戶吞頭目
人等逃往牛角落寨去了又問丁進忠供係陸氏
厨子訊陸氏下落供與梁嘉楷同卑職查吞都地
方之土司德昌乃川省所屬敢與所管巴布夷猓
盡幫助陸氏殺官奪印正在分撥官兵擒拏忽有
把守五險&KR0749;把總劉寬飛報五險&KR0749;夷賊與官兵
對敵卑職親帶弁兵前往攻打從辰至未牢不可
破隨出竒兵抄此&KR0749;要路砍伐箐樹透其光亮用
礮攻打連𤼵二十餘礮卑職督兵從山腰衝斷方
至山頂夷賊滚箐官兵獲&KR0749;拏獲陸氏之女么姑
娘卑職日破三&KR0749;各官兵無恙漢夷無不鼓舞初
八九兩日帶兵搜箐擒獲拒敵夷猓共二十五名
查係吞都井底逆夷即在吞都正法係米貼逆夷
觧往米貼正法有婦人男娃共一百二十七名口
查半係陸氏奴婢半係德昌部夷妻奴即賞給有
功官弁為奴等情又據鶴麗鎮騐報據遊擊曹元
文報稱帶領官兵於四月十四日自井底起營由
小路搜𠞰沙址一帶行至拉香寨見有賊蹤分頭
追擒放鎗打死猓賊二十餘名帶傷滚箐者不計
其數活擒男婦四名口又據哈元生報據守備馬
秉倫報稱四月初九日行至設以&KR0890;箐口見有險
&KR0749;猓賊於&KR0749;上施放擂石令官兵由&KR0749;後攻打開
礮打死猓賊三名又用礮攻開&KR0749;柵官兵直上鎗
打死猓賊十數名其餘帶傷滚箐次日進箐追蹤
至大石河坎水深石大猓賊堵有石木排柵隨用
礮攻開打死猓賊七名餘俱走箐十二日過大石
河四五里遇賊在夾谷之内身背攩牌呐喊堵禦
兩山施放擂石我兵齊進礮打死猓賊六七名鎗
打死十七名餘逃深箐我兵陣亡二名帶箭傷六
名石傷二名夷兵陣亡一名帶傷九名有江邊義
子到營投誠禀屋基母機巳逃過江躱避慕故癡
寨本職隨𤼵兵前往擒拏三省官兵原係會𠞰今
我兵深入川界四五日程途川兵並不知消息已
飛移永寧協移營至吞都檄調建武等營官兵赴
井底會𠞰等情又據該鎮報據遊擊曹元文等報
稱職等搜箐四月二十日至巴上後箐見竹木叢
雜微有脚蹤密令兵丁砍竹而行又爬陡岩攀藤
而上忽於密林擁出猓賊二百餘人執鎗放弩我
兵用連環排鎗打死猓賊三十餘名餘賊跳岩而
走我兵亦跳岩直趕砍死三十餘名又鎗傷七十
餘名生擒六名拏獲大小男女二十三名口内砍
死一名係指撥衆賊者隨令夷婦識認係務基母
機之弟務基母紐是陸氏管軍頭人將首懸示本
職於吞都同哈元生擒獲殺傷官兵兼又拒敵猓
賊斬過九名行至井底劄營差人圍躧捉獲猓賊
十七名當又斬首懸示將搜箐解到六名並陸續
擒獲猓賊六名又威寧鎮自烏蒙盤獲解回猓賊
一名共十三名押赴殺傷官兵原處斬示又據把
總陳瑞等禀稱搜至猴坐&KR0749;有猓賊四五百人把
住陡岩無路可上令鎗手在下施放作爬岩之狀
把總等攀藤遶道而上至&KR0749;放礮猓賊跑竄我兵
魚貫而上鎗傷刀砍者一百多人墜岩死者二三
十人生擒賊首務基母甲井底蔑所搜出大纛二
面各路官兵自進𠞰至今斬殺猓賊一千餘名各
箐各路傷斃者無數等情又據該鎮報稱訪得賊
首母舉者吕奔舉阿固即毛臉逃往羊泥箐内羊
泥之弟阿母及實心效力曾獲猓賊多人故令把
守要路遣弁兵搜箐母舉者吕并背陸氏頭人野
雞固跨者博烹居帶猓賊九名婦女孩子五十三
名口從羊泥箐逃出母舉者吕被羊泥兄弟打中
一弩把總胡朝相等趕上會合將母舉者吕并一
干賊犯擒獲奔舉阿固帶猓賊十名逃至羊泥寨
羊泥欲誘入寨擒拏此賊抽刀砍傷羊泥脇上被
羊泥所帶埋伏之人用亂鎗扎死并將隨帶猓賊
殺傷又據哈元生報稱據土千戶安永長騐報四
月十九日有賊經過隘口率夷兵堵截招安隨獲
夷猓男婦大小共一百四十五名口又一夥抗不
服招率兵堵𠞰殺死猓賊一十八名撲水淹死者
甚多擒獲五名并男婦娃子共六十一名另行解
審等情又自四月二十四日至二十五日官兵伏
路搜箐共拏解猓賊七十七名本職審訊俱係各
賊首項下夷兵又監禁之内有應正法猓賊六名
俱傷害官兵之逆賊於二十六日委遊擊曹元文
等押至殺傷官兵原處斬示内有三名審係殺傷
官兵極其兇惡郭副將子郭邦興郭邦棟禀懇手
刃祭奠其父訖至五月十四日又據該鎮報稱五
月初一日據阿母及到行營禀稱有賊首水牛母
雞於初一日五更到夷人支歪那租家要糧食被
我躧著綑拏追問陸氏下落說在硐裏藏著隨帶
人同去陸氏果在硐中隨帶賊四五名被我上前
捉獲二名滚箐三名陸氏跟前還有女人三口我
將陸氏并隨行婦女一並拏獲四山伏路官兵聞
喊趕到巳將陸氏等交給官兵等語隨據曹元文
等將犯婦陸氏賊首水牛母雞等解至行營收禁
俟差員起解等情據永寧協副將張瑛先後呈報
查得井底夷目黑鐡勿箕女女等領夷兵四百前
去相殺奉檄行調卑協帶領官兵於四月二十日
抵雷波箐口𣲖兵三百名前往噶哈百足會合建
昌沈許二遊擊又兵一百名由虎跳那比二處沿
江接應卑協移兵於江干溪落渡口駐劄會合建
昌一路官兵搜捕又騐報官兵至阿路寨擒拏賊
目阿路賓苴捉獲夷賊業果一名過渡口地方有
阿媽太醫并吞都土舍確里密吞姑力等乃陸氏
親戚應𣲖兵堵𠞰又聞雷波土司地方有陸氏餘
黨潛匿巳責令擒獻以自明如不從即雷波亦屬
逆黨乘此會兵𠞰除又據哈元生報稱惡賊立之
戶吞并德昌逃於半個山&KR0749;官兵礮路巳可打至
賊巢此&KR0749;不日可破又賊首務基母機巳逃過江
川省黃螂司所管那古壩地方有猓玀擺渡招呼
猓賊過河應著黃螂司擒獻等情各到(臣)該(臣)查
得川屬凉山地方緊連米貼延袤千餘里原甚荒
野向多夷賊從未覩兵威吞都沙馬雷波黃螂等
各土司又俱陸氏姻親一帶土夷川省鞭長不及
故米貼猓賊恃有黨援敢於蠢動吞都土司德昌
即幫兵助惡謀逆顯著是德昌一犯實此案之渠
魁而雷波等土司隠匿逆賊不行拏解亦難姑寬
若不乘此大加懲創然後示以撫恤恐此滇蜀交
界終難寧帖今傷害官兵之賊或擒或𠞰業巳將
盡滇黔兩省官兵俱至川界(臣)現檄令軍前各官
務將半個山&KR0749;攻開擒獲德昌等各賊一并解省
審擬以彰
國憲並行永寧協副將張瑛嚴督各土司將賊擒獻
如敢抗違即會兵擒𠞰以圖靖謐至於(臣)身受
殊恩職膺重寄並不能謀出萬全先事預料以致上厪
定地方善後為要善後之策得人為主郭夀域朕未
見其人想必一敢勇武夫如何委用如此要任大不
是了欽此(臣)有何辭惟當凛遵
慈訓小心慎重相機度勢無論屬滇屬川務期竭蹷料
理詳籌善後不敢少有疎忽少有推諉以圖一勞
永逸巳耳除俟續報到日繕疏具
題外所有巳獲首惡陸氏等及餘黨𠞰擒將盡情由
合先
奏報伏乞
聖主睿鑒(臣)謹
奏
欣悦覽之陸氏米貼之事朕未料如此完結之速在事
官兵可嘉之至題到朕自有恩旨再雷波等助惡不法
土司德昌等據岳鍾琪憲德黃廷桂一一奏聞必當𠞰
除巳有旨著提督黃廷桂親往調度相機𠞰撫矣雲貴
兵弁卿可訓示伊等協力同心以成此一勞永逸之功
也專候捷報
同日又
奏為據實奏
聞事竊(臣)前報米貼摺内荷蒙
硃批聞譚盛元回到烏蒙同衆兵大罵耿覲謨聲言郭
夀域之陷皆伊等害之之語其中情節所當詳察者
欽此(臣)查副將郭夀域將領兵前往米貼恐不悉
路徑向署府耿覲謨要熟諳夷地之人耿覲謨曾
委漢把謝天昇隨往郭夀域諸凡信用及至陸氏
潛逃勾連江外猓夷乘夜刦營官兵被害而謝天
昇全身回烏馬匹行李無失若非與賊熟識何以
至此故千總譚盛元等回兵抵烏時聲言官兵之
陷害皆謝天昇之串通謝天昇之串通即耿覲謨
之指使齊至府衙將天昇擒縛立欲殺死因耿覲
謨呵斥其無禮衆益不平時所調威寧鎮官兵巳
到烏蒙經遊擊顔文選排解遂静候伸理(臣)據威
寧總兵孫士魁報到隨經札覆并密令總兵張耀
祖參將哈元生詳細查報續據覆禀無異(臣)看耿
覲謨平日才具老練辦事謹慎從不敢孟浪乖張
以致決裂故前於烏蒙初定暫委署理府事然人
甚蒼滑觀望推諉處則事所必有若謂造意設謀
此事以滋惶惑是以(臣)暫置不問惟密令將謝天
昇及前所獲一二漢姦等監禁看守候事定審訊
今米貼皆巳掃靖新調烏蒙知府陸世宣不日到
任應俟陸世宣任事後即當檄調耿覲謨譚盛元
及兵丁頭目并提謝天昇等犯來省逐一親訊以
定曲直如果耿覲謨謀陷情實立當據實
題參治以重罪即或以署事之員不久離任諸事毫
不關切亦當分别參究設或譚盛元等因為賊所
暗謀欲自掩其醜藉此竦聽(臣)當詳細奏
聞斟酌處分合先繕摺覆
奏伏乞
聖主睿鑒(臣)謹
奏
覽
同日又
奏為報明五年分辦獲銅息仰祈
睿鑒事竊查雍正四年分除銅課額銀九千六百二十
餘兩外辦獲餘息銀四萬五千八百二十餘兩零
較之三年分餘息銀僅多不及三萬今雍正五年
分銅厰課息例應於六年五月内
奏銷(臣)查該年分各厰辦獲銅四百一萬三千餘觔
除銅課額銀一萬八百餘兩再扣還原本厰費并
供鑄耗銅外實應獲息銀一十四萬七千三百餘
兩又此項銅觔係按
奏銷定例每百觔價銀九兩二錢合算今運吴楚銅
觔賣銀十三兩内除正價九兩二錢并脚價銀三
兩外每百觔仍有節省銀八錢又應獲銀二萬餘
兩是五年分所辦之銅課額餘息約共可獲銀十
八萬兩現在核造細冊具
題送部而運𤼵吴楚餘銀應俟變價回日另行報銷
再總理厰務並無額給公費惟請領工本係庫平
而收買銅觔則用尋常市平每百兩約餘銀一兩
零歴來以此為官役公費今據總理厰務糧儲道
元展成報明五年分約有平頭銀三千兩查銅厰
既旺用人更多是以仍循舊例留為總理厰務一
切費用至於各處各厰大小不一條例各别頭緒
(好)心實力絲毫無欺且才具足以幹濟故得漸次調
劑少覩成效此固視天年亦視人力在得人不在
立法衰旺多寡皆未可以為定例者也合併陳明
伏乞
聖主睿鑒(臣)謹
奏
覽
雍正六年六月十二日雲貴總督(臣)鄂爾泰謹
奏為恭謝
聖恩事雍正六年五月二十九日(臣)齎摺家奴蒙
恩賞給驛馬齎回
御賜(臣)祕製各種丹錠二匣人參笋二匣雨前六安蘂
尖二瓶雨前六安梅片二瓶抵滇(臣)隨郊迎至署
恭設香案望
闕叩頭謝
恩祗領訖敬啓摺扣荷蒙
硃批朕安卿好麽今歲三四月各省多患時證幸皆數
日即愈總未傷人比戶如此都中内外人等大槩未
有不病之人京中自四月初五六至二十五六全解
矣此二十天内更換而病大竒事也朕為此甚是焦
煩而惟朕一人不病精神如常恐卿有所聞繫念特
書諭令卿放心特諭欽此竊今歲三四月以來聞湖
廣多時證初患大頭瘟繼變瘧或變痢隨復痊可
續漸及河南漸及直隸自四月末旬以至五月貴
州亦多時證由鎮遠府以至安順府普安州止少
有不病之人今巳漸次減退祇雲南一省無多病
人而廣東運錢差回聞粤省亦大槩不免至都中
慮周萬有動觸焦煩亦(臣)所深知若或有一時一事不
繫念我
慈父豈復有人心者(臣)有敢放心處竊謂知
天知
摺恭謝
聖恩伏乞
聖主睿鑒再雲南新定之鎮沅府於二三四月内獨擺
夷一種多得暴病不一二日畢命内有見劉洪度
憤擊喊呌而斃者有見劉洪度怒罵驚悸而斃者
據土人咸稱此皆叛案夥從漏網之人良懦夷民
總無傷損厥後並知府衙内吏役人等亦每見劉
聞(臣)謹
奏
覽
同日又
奏為欽奉
聖諭備陳愚知事竊(臣)前具首兇就擒外域效命摺内
荷蒙
硃批嘉悦覽之此役如此完結順速出朕望外在事官
兵破格效力矣但聞該地方煙瘴甚盛向後應如何
料理也欽此查車里等處地方雖素稱煙瘴然聞煙
瘴所聚大率皆密林深箐低窪蒸濕之區其高敞
平闊處所則半無煙瘴即有亦甚輕如思茅猛旺
整董小猛養小猛崙六大茶山以及橄欖壩九龍
江各處原俱有微瘴猶未若元江府之甚現在漢
民商客來往貿易並不以為害且應設官駐兵處
惡首麻布朋等盡縳即前逃脱之要犯熊老二及
克者老二父子等近據禀報亦皆或擒或斬地方
平靖夷民皆願内附而車里宣慰司刀金寳自知
年幼不能約束業經具呈情願將江内各版納歸
流官管轄其田土肥饒其人民蕃庶現據查造巳
不下數萬戶口而銀厰鹽井少加調劑即足充俸
餉及此設官安營以圖久遠實滇省大局所關似
無庸再計至應設文武官兵府州營汛皆宜預先
定議庶得從容料理(臣)詳查地方形勢普洱居中
鎮沅恩樂威遠居普洱之右在西北一帶車里所
屬十二版納并六大茶山居普洱之左在東南一
帶擬將普洱改為府治設普洱知府一員經歴一
員扼要總理將普威營改為普鎮協設副將一員
中軍都司一員守備二員千總六員把總十員馬
步兵丁共二千二百名副將一員帶千把四員兵
丁五百名駐劄普洱與知府同城并分防通關哨
俾左右兼顧可以舉重馭輕思茅地方居民稠密
地土寬闊為九龍江橄欖壩六茶山之咽喉但緊
連普洱僅百餘里擬將普洱通判移駐思茅設廵
檢一員安千總一員帶兵二百名與通判同城以
聯聲勢橄欖壩地方南接蒙緬東連蟒子老撾諸
國為全郡之門戶最關緊要擬立州治設知州一
員吏目一員安都司一員千把二員兵丁五百名
與知州同城并分防慢逹江以資廵守九龍江安
千總一員帶兵一百名駐劄防汛倚邦攸樂猛烏
三處各安把總一員各帶兵五十名駐劄防汛鎮
沅府安守備一員把總一員帶兵三百名與知府
同城駐劄分汛防守威遠安守備一員千把三員
帶兵三百五十名與同知同城駐劄分汛防守恩
樂縣安把總一員帶兵一百名與知縣同城駐劄
名之數除普威營現有守備二員千把共十二員
兵丁一千四百名外應添副將一員都司一員千
總二員把總二員馬步兵丁八百名查元江一協
額設副將一員守備一員千總二員把總四員馬
步兵丁一千名原以兼轄普威鎮沅并控制車里
等處之故自另設普威營後元江汛地巳減去十
之五六今既議設普鎮協則元江協自應議裁千
把兵丁亦應議減(臣)擬於元江地方酌留把總三
員馬步兵丁六百名就近撥入臨元鎮標不須另
設將備即令該鎮左右兩營遊擊輪流駐防一年
一換庶彼此交代更可免懈弛其所裁元江協副
將即調補新設之普鎮協副將所裁兩千一把兵
丁四百名總撥入普鎮協計尚少都司一員把總
一員兵丁四百名除都司一缺揀選
題補把總一缺考拔添補外其不足兵四百名查提
標四營額設兵四千名内係馬兵一千名戰兵三
千内並無守兵緣從前於五營内分設大理城守
一營僅撥出守兵一千名全留馬戰兵存標故不
但與各鎮協營馬一步九戰守各半之制不合即
較之督標馬二步八戰六守四之制亦尚屬浮多
今擬將提標比照督標以馬二步八戰六守四核
算所餘錢糧儘足補此四百兵缺數並無庸議添
其餘應設廵檢鹽大使并各處應分撥小汛統俟
聖主若不得其人寧緩事以待必預備有人方可舉行
不然好事亦被釀成妄舉之
查雲南城守營守備王先明白強幹識字解事前
經委往長寨近調攻法戛俱能了當擬即以王先
請補授新設都司可以稱職其裁缺之普威營參
將元江協守備二員俱應另用(臣)看守備孔繩聖
人係中材宜酌量調補參將邱名揚才具甚可用
堪任要地查新㠄營參將一缺最關緊要該參將
曹登雲雖復勤謹實少才幹現因患病(臣)巳據詳
題請准其休致所出員缺請即以邱名揚補用洵屬
人地相宜至新設府州二官尤宜慎選滇省賢員
内現多居要任未便移調(臣)再四籌思難得其人
查鎮沅府知府佟世廕辦事敏練人亦老成雖鎮
沅同屬要地現在諸務就緒夷兵安堵但得一廉
介勤慎之員即可資撫恤擬請以佟世廕調補新
設知府所遺鎮沅府缺請以同知管黑鹽井提舉
司高培陞補黑鹽井提舉司缺請以陸凉州知州
祖良範調補似均可以勝任新設知州一缺查有
丁憂留滇候補知州郭倫才守兼優人復平正相
應懇請
無違礙除俟委員查勘造報到日(臣)再詳細定議
分疏具
硃批郝玉麟前奏只帶弁兵二百餘人行走踏勘甚屬
輕率朕巳批諭矣向後凡大員廵查新定地方務以
持重為要可諭令屬員知之欽此欽遵除敬錄齎示
郝玉麟欽遵外(臣)當切諭屬員向後務各持重以
仰體
聖慈至老撾亦當聽其情願不必強者仰見
聖人舉事動合自然(臣)當每事凛體不敢少存意見查
外域輸誠原難以強致近自擒刀正彦後不獨老
撾一國即孟艮整邁等諸夷長皆有内附之意情
見乎詞而蟒國強大與緬國等昨據禀報蟒國差
土目二人到車里將刀正彦前所呈送蟒王禮物
盡數繳回云不知刀正彦不是宣慰應交給宣慰
刀金寳等語據此蟒國即無内附之意亦殊具恭
遲疑(臣)巳詳細密囑惟應示之寬大不必更及其
他大約秋冬間始有的信合併奏
聞統乞
聖主睿鑒
批示遵行(臣)謹
奏
嘉悦覽之
同日又
奏為報明酌撤滇黔進𠞰米貼官兵并川省蠻夷不
法會兵擒𠞰事竊照𠞰擒米貼逆賊首惡巳獲餘
黨將盡情由(臣)於五月二十一日具摺
奏明旋又據報拏獲賊首立之戶吞等并川省各土
司不將賊擒獻反縱蠻夷拒捕殺兵咨行會兵擒
山一帶搜箐遇賊對敵遊擊卜萬年帶兵前往堵
截因山形高峭攀援無路鎗礮亦不能攻到當令
官兵扼其險要後令嚮導漢夷把目喊呌開導散
其黨羽隨招出設以脈頭人黑際等三名到營訊
供是土司德昌的百姓又誘出巴補牛落等六名
細訊德昌蹤跡咸供不知隨一面稳住使彼不防
一面勘的山勢惟右邊岩嘴僅可容十餘人攀援
率兵爬至岩嘴見賊第一道排柵進路窄險又有
關門岩攩住彼高我低鎗礮難到只得令把總等
領兵躧後山路徑撘梯而上卜萬年帶官兵奮勇
前進搶至第一道排柵夷賊拒敵矢石如雨率兵
開打鎗礮復搶至二層排柵有後山官兵亦攀援
搶上後面山梁兩下正在夾攻遊擊康世顯守備
馬似龍各帶官兵亦同攀援從後山而上接應放
礮打死猓賊多人跌岩死者不計其數卜萬年復
率兵搶抵三十六道岩梯猓賊自知不能逃生俱
在&KR0749;跪喊饒命情願投誠隨誘出大小夷賊一百
五十五名婦女一百四十六口并摘取弩弓長標
横刀恐尚有岩孔藏匿黨賊又令細查搜出交鎗
大旗號褂戰鼓銅鑼等項有右協兵丁認得是副
將郭夀域及兵丁隨帶軍器卑職查解報猓賊玀
洒等三十七名逐加詳訊刦營殺官情由俱認不
諱並喚川土司德昌主文梁嘉楷認識據供都是
當日跟隨德昌過米貼殺官之人應請正法刑審
德昌下落據供從箐尾用索弔下逃去止有他叔
子名呌阿虛住安土司所管地方就往他叔子家
去了也定不得等語本職隨檄令哈元生將半箇
山&KR0749;解到猓賊玀洒等三十七名斬示家口分賞
官兵等情又據永寧協副將張瑛騐報據阿興土
千戶安永長報稱於落甕口石岩擒獲賊蠻阿鐵
一名係吞都頭目那里胞弟婦人大小男女哇子
共八名口交參將哈元生收審檄𣲖遊擊王谷宰
等帶官兵五百餘員名前往門坎山阿興吞都等
處駐劄會擒卑協帶兵八百名内令守備高哲等
分兵四百名前往吞姑力雷波等處會捕卑協帶
四百名駐劄溪落渡分遣搜捕等情又准四川提
督(臣)黃廷桂咨准建昌鎮咨遊擊沈國卿帶兵四
百名前進洗米鍋把守江口遊擊許連科帶兵六
百名駐劄沙罵地方以待兩處應援又據參將哈
元生報稱卜萬年等帶兵搜至沙包子羊岩&KR0749;望
見百十餘人在&KR0749;上劄排柵三四十處竟有對敵
之勢隨令捕獲巴補喊呌據云是四川安文二土
司家百姓除非二土司到纔下來又令喊呌可知
德昌往那裏去彼各藏身不應不肯招出應行攻
取隨咨永寧協嚴飭各員帶兵速赴會𠞰准四川
提標遊擊王谷宰等各領兵抵會溪安土司處駐
劄將擒獲阿虛留營跟究德昌蹤跡移會到職六
月初三日又據哈元生報稱捉獲巴補内有一小
子名呌奔迭據稱我去揀柴見德昌在樹下拏手
刨一土坑後又抓土盖著不曉得是甚東西第二
日德昌就不見了隨遣把總邰士竒帶奔迭引路
前往穵出土千戶印信一顆存俟旋師面交副將
郭夀域所失印信尚未追出搜獲猓婦一口係門
口川保之妻名喚特麻據供門口川保往江那邊
姐夫卑租家去躱藏印是門口紐紐拏著隨咨永
寧協即著雷波土司嚴拏卑租獻出二犯勒追印
信一併解報又准四川提督黃廷桂咨據永寧協
騐報分𣲖官兵於下江上江一帶搜捕兇賊因雷
波土司楊明義所屬部落三千七百餘戶内多因
親納叛中懷二意隨將該土司調至行營勒要黨
惡明義竟自潛逃且縱部落容納兇首所當𠞰除
查該土司地方遼闊懇將木坪瓦寺金川沃日等
土兵再調一二千名由峩邊一路至太平墪駐劄
等候如楊明義將賊獻出尚可寬容倘抗不解獻
即一併掃除等因又據哈元生報准遊擊王谷宰
卜萬年康世顯等聯銜咨開羊岩&KR0749;夷賊聚集負
險分遣官兵堵截&KR0749;之前後帶守備馬似龍并千
把總由中&KR0749;直上賊衆擂石弩箭如雨官兵鎗礮
齊𤼵打死賊衆數十滚岩死者不計其數千把姚
宅中等領漢土兵丁扳援直上懸岩百十餘丈連
奪三處排柵斬獲打死賊人數十畢赤營兵一名
被擂石傷手四川把總李仕榮被賊箭傷口脣率
三省官兵連夜冒險攻擊我兵於五月十七日寅
時齊上連砍排柵數十餘處開奪險&KR0749;賊衆大敗
擒獲男女多人隨令酌留賊犯二三名一併起解
其餘逐加刑審供招係干米貼刦營并又拒敵者
一併即在彼地正法訖德昌等數賊俱在川地深
藏應聽川員就近擒解吞都&KR0749;須兵彈壓兹川省
遊擊王谷宰巳帶兵二百名前來合守備師翰正
之兵三百名駐劄防範米貼一帶聽張總鎮酌留
官兵彈壓逃過江之賊可計日就縛無用我兵守
候請中右二路漢土官兵一併撤回等情(臣)隨檄
令張耀祖酌𣲖裁調烏鎮官兵駐米貼防禦餘俱
撤回去後六月初五日據張耀祖報稱米貼逆賊
擒斬巳盡惟助逆川土司德昌及屋基母機等逃
匿彼界巳飭永寧協副將著落跟獻德昌𣲖漢土
官兵一千名於噶哈百足會擒屋基母機兼飭令
雷波沙罵土司協助擒拏米貼一帶地方巳平軍
務告竣應即酌撤官兵吞都地方本職同哈元生
移咨永寧協調撥官兵五百名駐劄哈元生巳領
滇黔官兵回至米貼本職會同酌議吞都既駐川
兵可以彈壓米貼應駐官兵今留威寧兵四百名
左右兩協兵五百名内令遊擊康世顯帶兵四百
名駐劄米貼守備馬似龍帶兵三百駐劄屋基不
時由箐後至井底門坎山與川省吞都官兵會哨
廵查江岸井底&KR0749;安千總一員帶兵一百與川兵
聲勢聯絡再令把總一員兵一百名於女不奎駐
劄則米貼烏蒙官兵亦軍聲絡繹糧運不誤本職
帶領官兵於五月二十六日自米貼撤師回省其
餘官兵令陸續起程撤回等情又准四川提督黃
廷桂咨會遊擊許連科等巳各帶兵進𠞰噶哈及
慕故癡寨擒拏屋基母機等賊首又據張瑛呈稱
雷波司楊明義不遵調度致夷猓肆行傷害制兵
行文勒獻兇首雖據伊母沙氏禀覆擒拏並未解
到俟獲德昌後再會兵𠞰除各等情到(臣)該(臣)查
得米貼逆賊自四月初旬起至五月中止擒𠞰巳
盡犯婦陸氏等業據解省飭𤼵按察司收審未獲
者僅川省助惡土司德昌等數賊逃頓各土司所
轄地方(臣)現移咨川省督撫提諸臣飭令川員會
兵𠞰擒俟獲日即解交滇黔駐劄官兵轉解勿使
兔脫總兵張耀祖於五月二十六日自米貼撤師
回省其餘官兵亦陸續撤回米貼之軍務巳經告
竣惟是米貼原議駐兵三百名止足彈壓本地而
井底一&KR0749;與川省之吞都&KR0749;相連應請增兵二百
名添防井底&KR0749;並沿江一帶渡口所添兵丁餉乾
等銀即以改撥兩協兵丁餘剩銀兩内動給庶更
覺嚴密(臣)現在另疏具
題請
撥塘汛接連馬湖等營以通聲勢至涼山冕山抵
建昌一路野夷獷悍終為邊界憂其間作何安營
設汛之處應聽川督臣商酌措置所有酌撤滇黔
官兵并令川員會兵擒𠞰不法蠻夷緣由合再具
摺奏
聞仰祈
聖主睿鑒施行(臣)謹
奏
實可慶可喜之事也前據川省督撫所奏不似如此易
於完結者朕恐滇省官兵日久遠入川界糧餉費力深
為繫念今覽此奏如釋重負何快如之巳有旨矣
同日又
奏為據實奏
聞事竊(臣)於五年六月前赴安籠會辦土苖事宜訪知
廣西夷目半多兇頑内有思陵州鄧横等寨渠魁
王興運等以大竹環門深塘遶寨器械畢備自衛
甚固差役不敢窺探官兵莫能拘捕截路擄掠横
行刦殺肆惡尤甚因安籠總兵官蔡成貴曾任粤
省參將經備細詢問伊言之甚詳并送歴年刦殺
案冊一本(臣)隨向原任撫(臣)韓良輔面商土酋兇
目原不能盡除亦無盡除之理乘此泗城改流加
意整頓但將最惡最強如鄧横寨王興運者剪除
一二則其餘不勞而自定韓良輔亦以為然云當
料理續(臣)訪聞粤省曾勒兵招撫著令填塘伐竹
盡繳軍器而鄧横等寨支吾搪塞依舊不悛凡屬
渠魁俱巳潛避止令婦人女子將廢壊鎗刀呈繳
數十件而文武官司惟取其甘結遂爾畢事至六
年三月二十九日據貴州安籠鎮總兵官蔡成貴
(臣)隨照會該鎮并行雲南廣南營各調撥弁兵前
往西隆州附近要隘堵禦協力擒拏在案而廣西
撫提並未有公文咨會到(臣)兹聞粤省所委總統
提標遊擊常顯虎帶漢土兵三千餘名前赴西隆
案犯岑顛一人而顔光色等小覷官兵竟遣其子
顔光應先赴營盤詐稱投順常顯虎深信不疑撥
兵同惡子前往化誨而光色等又復揚言逃遁&KR1963;
蓬寨内及至搜擒杳無蹤跡此盖狡設緩兵之計
以便築礮臺掘陷坑插枯籖圍鹿角等事整頓齊
備以逸待勞五月十三等日官兵攻打弄高寨被
該寨殺傷兵丁又乘夜刦營殺傷土兵十一名帶
傷者十餘名似此兇惡固難一日姑容者也今六
月初三日又據總兵蔡成貴呈稱准兩廣總督孔
毓珣照會該惡目椎牛飲血聚衆猖獗更有大礮
添官兵親行統領相機𠞰擒應再堵禦等情(臣)復
照會該鎮並行廣南文武添撥弁兵協擒堵禦在
案又六月初八日准四川提督(臣)黃廷桂咨准陜
督(臣)岳鍾琪咨稱喇汝窩逆番屢行狂悖去年整
土官兵檄委洮岷協副將王剛一併統領前往擒
𠞰請𤼵兵防堵等因(臣)立即照會永北鎮酌撥官
兵於喇汝窩相通要路各山口嚴加防堵并協力
擒拏外合並奏
聞伏乞
聖主睿鑒(臣)謹
奏
覽
同日又
奏為請
旨事竊烏蒙叛案内有革職土司禄鼎坤者係土府禄
萬鍾之親叔向居魯甸本係渠魁當(臣)調遣官兵
進𠞰烏蒙時先令東川府知府黃士傑前往化誨
禄鼎坤即帶領二子及魯甸頭目等到索橋江邊
投見黃士傑加以奬賞毫無疑慮隨至東川見曲
尋鎮總兵官劉起元給以外委守備准其立功折
罪及(臣)親抵東川禄鼎坤在者海汛接見跟至東
城(臣)面加奬賞亦准效力錄用給牌令其同遊擊
張寉前往烏蒙化導禄萬鍾母子歸順鼎坤凛遵
同往因主文劉建隆范掌案等抗頑反遣沙六等
督兵刦殺魯甸鼎坤親率土兵攻擊敗走而劉建
隆等又帶領禄萬鍾母子逃往大關鼎坤自備口
糧督領土兵三千直搗鎮雄之脅使其首尾莫顧
是以萬鍾等計窮勢廹投奔川營且招撫烏蒙頭
目五十餘人各目部屬百姓數千戶俱赴劉起元
行營投誠報明有案在禄鼎坤悔罪抒誠功實足
錄前審招時(臣)因鼎坤素行兇悍恐仍留魯甸致
貽後患所以
題請照新定之例發往江寧安插迨米貼陸氏等勾
通川猓殺害官兵鼎坤聞信復具呈願將妻子搬
移省城為質調率土兵親往擒逆伊妻子等現俱
到省雖陸氏等旋巳就擒(臣)亦未准鼎坤前往然
觀其實心努力較怙惡不悛之土司大有不同若
不予以寬典無以示信羣夷相應仰懇
聖恩特降
俞旨免其遠徙(臣)當將伊同家口安插雲南省城并令
在(臣)標效力行走以便鈐束再同案之白頗阿業
亦隨鼎坤到江邊投誠黃士傑恐地方空虛令回
烏蒙管轄後陳明哲等抗違拒敵阿業領伊母命
曾率土兵血戰破圍此亦有功之夷人因其兄禄
白坡係叛案重犯緣坐應流并請免其𤼵遣以廣
皇仁可否俯准伏祈
聖主睿鑒
批示遵行(臣)謹
奏
所奏甚是禄鼎坤之遠徙原與朕意未洽只為卿另有
意見在滇有不便處所以未曾諭及今留滇不但示信
羣夷將來或尚有得力處可恩養之伊近日之功足可
抵當年之過也巳有旨諭部
同日又
奏為覆奏酌均公件耗羡遵
旨寬裕留給以廣
聖恩事竊惟滇省賦少事繁一切公事向俱𣲖民間辦
應經前撫(臣)楊名時飭令各屬照糧均𣲖隨徵完
納名曰公件其實有不均未能畫一(臣)因令各屬
造冊呈送逐一細核將通省糧條税秋耗羡及核
定公件并三井節禮等項除去各屬留辦公事並
酌給各員養廉銀兩以及省中各項公費應需銀
兩外尚節省銀四萬兩經具摺
奏請荷蒙
硃批料理甚屬妥協大槩川省亦然近者岳鍾琪請將
一切雜𣲖供給盡行裁革只存加三火耗均與通省
屬員為養廉百姓亦甚樂從料理雖是妥協但加三
猶須核酌所以於恩減浙省錢糧之諭旨内亦曾略
帶數句滇省如此籌畫可謂盡善但各員養廉似少
不足從前此事原係楊名時沽名釣譽之舉不計可
行與否暫沽一時之名而又縱容屬員設法巧取置
之不問以取悦於屬員令感其寬厚毫無實心惠民
之處乃大巧大詐之作用耳今既如此只得就此公
平料理也將此諭與楊名時朱綱看欽此又公費養
廉摺内荷蒙
硃批但此歸公四萬未知做何用朕未觧若歸帑項如
何使得若為本省舊例之公用尚可如公用有餘各
員養廉仍當加增方協欽此(臣)即將
硃批原摺密付與朱綱楊名時看訖時朱綱深以楊名
時為冒昧楊名時惟自認糊塗更無一辭(臣)復傳
同司道等官宣布
聖恩面加商酌著將通省各屬所得一切羡餘盡數查
明具報應歸公者歸公應留給者留給庶不致牽
混以滋隠匿今巳報齊經(臣)核算計通省糧條火
耗除去解費實餘銀一萬四千七百五十六兩九
錢九分八釐五毫税秋羡餘除去道欵實餘銀一
萬五千五百五十五兩三錢六分七釐公件銀復
行酌定除去攤丁鹽課實餘銀一十一萬六千八
百二兩四錢九釐九毫又據布政使張允隨開報
每年正雜錢糧平頭羡餘銀八千四百餘兩又箇
舊錫厰抽收錫斤并錫票税銀等項除報部額課
七千一十五兩外每年約餘銀五千餘兩又金厰
除報部課金七十四兩八分外每年約餘金五六
十兩不等又找支馬價每年餘銀一千九百一十
八兩八錢又溢額商税牙帖厰課等項每年餘銀
二千二百四兩三錢一分零(臣)查布政使並無别
項自應將正雜平羡餘銀八千四百餘兩存留作
為該司養廉至錫金兩厰羡餘每年約共銀五千
數百兩查各銀厰每年俱有缺額
奏明於鹽餘内撥補足額今應以厰補厰將此錫金
二項羡餘儘收儘抵如有不敷再以鹽餘撥補足
額找支溢額銀兩項共四千一百二十餘兩應歸
入公件之内總作收除又據糧儲道元展成開報
每年税秋欵費存銀四千九百兩折徵坐平銀一
千兩共五千九百兩查糧道只有此項應仍存留
作為該道養廉無庸歸公又據各州縣銷鹽地方
續報出銷鹽羡餘銀一萬二千二百二十兩六錢
八分二釐二毫又黑白琅三井應送節禮歸公銀
三千六百九十六兩仍應照舊起解以上火耗羡
餘公件及布政司開報之找支溢額各屬報出之
鹽餘并三井節禮通共一十六萬七千一百五十
四兩五錢七分二釐六毫除存留各府州縣辦應
本地方公事銀共三萬五千三百四十八兩三錢
一分四釐四毫酌給各官養廉銀兩内布政司有
平頭羡餘糧道有欵費平餘鹽道有
奏明養廉鎮沅府威遠同知雲龍州恩樂縣俱有鹽
餘銀兩普洱通判有徵收秋糧羡餘可以養廉均
不議給外雲南等六府前因向有税規未曾議給
養廉今税規俱巳歸公亦應給與養廉自按察司
永昌道雲南等府昆陽等州昆明等縣及各府同
知通判併新設地方教佐雜職等官共攤給養廉
銀一十萬二千一百四十兩内除保山等九府州
縣有鹽内養廉銀三千五百兩外仍應給銀九萬
八千六百四十兩又省中各項公費有紙張役食
修理衙署資助齎奏顔料差操犒賞部辦飯食以
及三年文武科場等項每年應需銀二萬兩仍照
原
奏存留尚餘銀一萬三千一百六十六兩二錢五分
八釐二毫應照鹽餘歸公之例存貯司庫應辦地
方緊要公事在各官養廉既優裕足用而存辦公
事亦寬綽有餘庶餽送之陋規可以永禁而指𣲖
之舊弊不至復作矣再(臣)與撫臣衙門各有
賞給鹽餘養廉銀一萬二千兩應得司欵銀三千餘兩
護印隨征親丁糧一百分前撫(臣)朱綱曾照提督
例酌減二十分每年共有養廉銀一萬七千兩(臣)
除資助武職賞勞兵丁及一切應用外家口無多
儘足敷用此外如節規税規等項並無收受合併
陳明除將公費存留并各官養廉銀兩數目另開
清摺恭呈
御覽外伏乞
聖主睿鑒
批示遵行(臣)謹
奏
甚屬公當但總督所需甚繁而廵撫養廉過多西安廵
撫養廉亦只萬金滇撫一萬二千兩足矣其餘五千金
添為總督養廉之用可遵旨行此廵撫養廉必楊名時
無恥之議也
雍正六年七月二十一日雲貴總督(臣)鄂爾泰謹
奏為恭謝
聖恩事雍正六年七月初五日(臣)齎摺家奴蒙
恩賞給驛馬齎回
御賜(臣)嵌東珠凉藤冠一頂
御製磁杯一匣共二十四件十錦香囊十匣錦扇四匣
香扇器一匣香手珠二匣鄭宅茶十瓶小種茶六
瓶抵滇(臣)隨郊迎至署恭設香案望
闕叩頭謝
恩祗領訖敬唘摺扣遍誦
硃批感痛交深喜懼并集伏念人之福分力量原絲毫
不可強然賜福自天求福自已未有能求福而不
蒙福者而力量亦若因之加增彼不能承受者非
天有所吝固自不能求福者也我
皇上至誠至敬心與
天通福夀無量得之自已跪讀損夀折福之喻不禁神惕
骨悚此非
大光明不能作此語非
大徹悟不肯出此語(臣)即鈍根亦知領會凡百只仰賴
天
知恩義即屬豚魚亦有性情於此而猶不感激奮
以謝天下盖
恩深者責愈重賞厚者罰難輕言念及此淚迸汗流敢
聖恩伏乞
聖主睿鑒(臣)謹
奏
覽
同日又
奏為欽奉
聖諭先行陳覆事雍正六年七月初五日蒙
頒𤼵到貴州提督(臣)楊天縱密陳黔省田賦情弊奏摺
奉
硃批此係楊天縱條奏地方事宜看此奏甚屬可嘉但
其中或有委曲亦未可定卿可詳細酌量與沈廷正
會議料理欽此欽遵(臣)查黔省地方漢夷雜處田地
雖科徵不等而額賦實昔多今減祇緣先遭吴逆
之變民夷棄業逃避及至恢復大半為土司并豪
強者占踞地方官不實力清釐因循怠忽遂相沿
至今(臣)自到任後即留心體察遣員查訪欺隠者
固多抛荒者亦不少原非止安順一府且有姦狡
之徒於隔府隔屬置買田畝指稱巳在本籍完糧
不入該管官正額之内兩地閃躱迨日久莫可稽
查致糧賦均為虛懸又有紳衿衙蠧包攬完納蒙
蔽侵蝕者因而應徵錢糧不能復舊額課有虧(臣)
念若遽行清丈必致民心惶惑而奉行者稍有不
善又不免擾累且田地統於疆界疆界尚未清田
地何由清理錢糧出於田地田地既未清錢糧何
能清楚况黔省之地半不納課因而墾地成田者
亦匿不陞科種種陋弊(臣)雖巳深知然未敢急廹
清剔者如理亂絲法須用緩若不得頭緒反更無
條理早經(臣)飭諭各屬將互相攙錯地界俱就近
歸併其一切田土只論地不論人如地在某屬者
即在某屬納糧即隷某屬管轄再行詳切開導令
民自首并許人告首一經告首即徹底清丈庶民
既相安而事亦有濟即如滇省之欺隠從前亦舉
首寥寥自(臣)出示曉以利害并勸開墾遇有告𤼵
即令該地方官或委員查丈現今自首隠射新報
墾荒以及丈出田地每歲約計數十萬畝此可為
之徵驗也此事(臣)檄行黔屬巳久且屢經揚言於
衆使之聞知料黔省紳衿士庶皆知必事清查難
再弊混是以(臣)前經
奏明欲赴貴州盤查藩庫擬就近料理一切嗣因兼
理撫篆未便擅離應俟滇撫(臣)常賚到任後(臣)看
視月餘即赴黔省與撫(臣)沈廷正面商妥酌先行
各屬將别邑民人置買并豪強隠蔽之田按里逐
一清出分别科則造具實徵細册歸入正額則應
徵之糧賦先可按冊徵收再重出示曉諭凡有欺
隠及新墾未曾報官者盡行首報地方官勘丈給
照陞科倘不自首委員摘丈將丈多之田入官變
價仍治以欺隠之罪照追歴年所收籽粒則從前
諸弊自不得不首報亦不敢不首報矣又提(臣)楊
天縱奏稱安順府衙門原有陋規二千四百兩自
知府何經文到任盡行革除各廳州縣豈無此等
陋規等語(臣)查黔屬府州縣向來俱有私𣲖陋規
前署撫(臣)石禮哈到任業巳通行禁革勒石永遵
安順府之陋規非知府何經文始行革除也前有
石阡府知府趙之堯藉稱公務名色仍違禁私𣲖
雍正四年冬(臣)赴黔訪確隨經糾參今黔省大小
各官俱議給養廉若再稍存公費使各員日用充
裕則私𣲖陋規自可永行禁絶亦俟(臣)到黔與沈
廷正商酌而行又提(臣)楊天縱奏稱各衙門書役
差催徵收每多勒索諸弊等語(臣)因胥役玩法者
多已屢次嚴行示禁并令提拏究治或尚有藐視
故違者應俟開徵時再通行嚴飭倘敢仍蹈前轍
務須盡法究處則姦胥蠧役自必不敢以身輕試
再民間買賣田地黔省陋例從不到官税契致多
訐告紛争(臣)巳飭令各屬務將買契送官完稅鈐
印以杜假契弊混今春布政司頒𤼵契尾令州縣
官鈐印給業主收執如無契尾即照匿税治罪之
新例各屬現在遵行是提(臣)楊天縱請凡置買田
地務必赴官税契之處無容再議除鈔錄原摺密
交黔撫(臣)沈廷正預行籌議外理合據(臣)所知先
行覆
奏伏乞
聖主睿鑒施行(臣)謹
奏
想皆卿必知之事但閱其奏偶爾𤼵來卿看者朕原無
定見也卿斟酌次第為之
同日又
奏為奏
聞事雍正六年六月三十日准兩廣督(臣)孔毓珣札開
泗城改土歸流其田土未清人情尚屬未定前經
劉守議詳各欵據以具奏今奉
硃批諭旨抄錄奉商應作何料理粤省巳詳委左江道
思明府同知土田州岑應祺丈量邊氓夙未經見
前任劉守論白徵收之處未識是否可行等因并
錄原奏摺略内開奉
硃批卿斟酌合宜委令辦理朕不洞知地方情形難以
懸諭當與鄂爾泰商酌可也欽此(臣)查泗城與西隆
江北地方議歸黔省若丈量田地恐致滋事當經
委員將每年應徵錢糧并隨糧徵納陋規及歴年
遇事濫𣲖各項銀兩查明造冊據報應徵糧米計
有一千九百六十餘石應徵糧銀僅三千二百一
十兩零除官役俸薪工食等項外不敷放給兵餉
西隆册亨等四甲半尚有破收銀二千四百五兩
零因官無養廉役無工食是以改流後歴任徵收
相沿巳久而各甲夷民俱遵循完納應將官役所
得之項革去四百餘兩酌留二千兩歸入正項又
泗城長壩等十七甲半有公議鹽銀乃土官收用
之項若照舊額徵收仍不免苦累應每亭酌留一
半共留銀五千六百六十兩零歸入正額統計合
算新設永豐一州共徵銀一萬八百七十一兩零
共徵米一千九百六十六石零則官俸兵餉并衙
役工食皆巳足用又泗城土府藉稱修理衙門名
色每年每亭𣲖銀六十兩共銀七千九百五十兩
今設官安兵應建衙署塘汛營房等項亦暫留一
半銀三千九百七十五兩為修建之費俟修盖完
日另行裁減其餘濫𣲖各項逐細開列出示永行
禁革以甦民困續又據南籠府知府黃世文詳稱
清查各亭村寨内有水衝荒絶田土無存無可撥
補者共六亭半應徵銀米請予豁免共應免銀四
百兩零米七十七石六斗零并免徵收修理衙門
銀六十五兩共一百三十五亭應完之銀除俸工
兵餉巳自有餘恐日後完納維艱徒多積欠每亭
再懇量減銀一十一兩二錢四分共減銀一千五
百一十七兩零(臣)又批行准其減免并出示曉諭
夷民無不悦服現在飭令造冊詳
題按數徵收兹接奉商酌之
諭旨(臣)隨將泗城江北原未經丈量係酌照舊時額數
徵收以資官兵俸餉胥役工食内有水衝荒絶田
土將原徵銀米准予豁免所有土官陋規業盡行
禁革夷民安之現俱寧帖在粤屬江南一帶雖措
置應有不同然丈量一事似斷不應輕舉緣人心
未定遽繩以官法舊主未忘復增以新怨恐非所
以便目前計久遠也昨歲奉
命協辦泗城事曾據愚知向粤前撫詳切言之即如重
參土府提問土目究從前之苛𣲖追既往之贓私
雖事屬應行亦不妨少緩新定地方先務不在此
前據滇黔委員禀莊田等事隨經嚴飭而粤前撫
或未之深思耳茲讀
奏略如援原任泗城知府劉興第之詳分給岑映翰
存祀并養土官眷口以及族目各役之田等議甚
屬妥協第每白止田二畝約令上税一兩即為已
業誰不樂從但不論肥瘠每白概徵銀四錢未免
輕重不一此係遥度之見未知當否等語備札回
覆督(臣)孔毓珣囑其裁酌而行訖緣係奉
旨著(臣)商酌之件合行奏
聞伏乞
聖主睿鑒(臣)謹
奏
甚好是當之極
同日又
奏為報明委員招撫生苖情形事竊照黔省苖猓雜
處半多兇頑幸逢
聖世德威遠被中外歸心安順貴陽所屬生苗陸續向
化惟黎平之八萬鎮遠之九股以及都勻凱里等
處生苖盤踞於黔楚粤三省接壤之間阻隔道路
不通聲息以致燒殺刦擄肆行無忌地方官從不
敢過問若不乘長寨泗城謬沖等處苖夷懾服之
後即行招撫清理終為邊境之害但各種生苖攙
雜於數郡之中延袤千有餘里其間亦有良頑各
分強弱若不先擇其最頑最強者首加擒治就其
素良素弱者明示撫恤則不足以懾其膽而服其
心恐即逐節為之亦難得要領而坐失機宜貴州
按察使張廣泗素有才略兼能武事是以(臣)一面
具摺
奏明一面傳調張廣泗至滇省詳細指示令其帶兵
前往招撫先由都勻凱里次及鎮遠之九股等夷
然後至黎屬之八萬古州收局竣事并行附近各
協營撥𤼵官兵悉聽張廣泗調度(臣)復𤼵給犒賞
等物並於黔藩司庫撥捐項公費銀一千兩著帶
往備用去後今據張廣泗先後具報於五月十六
日自省起程先抵都勻府酌商機要體察情形有
八寨者乃生苖門戶欲事開通應於此處設畫為
始移知各協營整備官兵預為振揚六月初九日
同都勻營參將趙文英等帶領撫標官兵暨都勻
漢土官兵前進八寨隘口劄營查八寨周圍約計
一百四五十里共大小一百一十餘寨地勢遼闊
戶口亦繁兼以生苗錯雜而處為都黎通逹要區
苗夷出入總隘向係天壩土司所轄曾將該管土
官殺害兩代並未明正其罪惟改歸府轄自改歸
府轄後轉益獷悍莫可控制是以酌議應自此先
為布置隨明白給示差通事齎往曉諭該苖等初
猶觀望復諄切開導即有代理代省等十餘寨俱
赴行營叩見矢願歸誠又有生苗九門長塘等三
十餘寨亦來懇請招安認納糧賦當同文武賞賚
令各安業惟代理等寨相隔一山之楊牌楊堯二
寨在八寨之中恃寨分稍大十二日糾衆持械前
來欲行阻抗當令撫標守備張瑢帶漢土官兵馳
往堵擒廣泗復同參將趙文英帶兵親去督率連
斃十餘苖衆即奔竄至次日遂有牌牙壩固等寨
前來投見並稱彼等為楊牌楊堯脅制附和今巳
知威悔過其餘大肚小肚乜告等數十餘寨於十
四五六等日俱相率歸誠又有都勻營所調之獨
山汛官兵於十三日自普&KR0749;前進八寨會合有交
歸羊甲等寨先為楊牌糾約及該員弁領兵前來
彼等尚不知楊牌寨巳經潰散猶敢堵截隘口肆
行阻抗亦被該員弁督率漢土目兵攻殺頑苖八
人割其首級連破交歸羊甲等六寨隨有附近交
歸之甲些等十餘寨前來就撫均照前賞賚仍聽
逐一編查戶口定議錢糧造冊詳報至於楊牌等
寨恃強違抗迎敵官兵猶敢阻撓相連各寨並隣
接生苖不許就撫所當嚴加懲創但倡謀糾集者
楊牌則係頭人阿舍阿乜阿米等楊堯則係頭人
方金抱牙等不獨此外各寨多係畏勢脅從即其
本寨亦被壓制附和今該二寨巢穴巳空復移八
寨適中之斗魁劄營有楊牌楊堯之人懇求招撫
隨諭將倡謀首犯獻出餘人方准寬宥俟其回覆
酌量安置又八寨之傍有無管生苖各寨俱巳傾
心歸撫獨有番仰番扛大小十一寨既係生苖尤
恃險固平日燒殺刦擄無惡不為兹官兵經臨自
知孽不可逭將家口衣食先行藏匿惟餘丁壯看
守巢穴遣人招諭至再彼等藐玩不從愈肆驕悍
隨令都勻營所調麻哈汛官兵密飭麻哈州麻哈
汛千總帶領於十八日攻番仰一路又令守備張
瑢帶撫標官兵攻番扛一路廣泗同參將趙文英
帶兵前詣適中要隘督率聲援而該苖等逞兇拒
敵官兵奮力撲攻或殺或擒燬其巢穴其餘黨𩔖
不能抵禦俱各逃逸遂行躧探該寨之人亦有悔
罪求生者查番仰番扛等寨所居外面形勢之險
甚於長寨之谷隆打壤而其内地又稍寬展故敢
盤踞肆行毫無顧忌今經官兵懲創附近生熟苖
寨莫不歡忻此等餘孽似難寬宥而貽養癰容俟
從長酌議於此處或安設防汛或招集漢民庶得
填實以為長便所有八寨等處投誠苖民共大小
一百一十餘寨計一千八百餘戶又就撫生苖共
大小四十五寨計一千二百餘戶週圍地界約計
二百六七十里局面巳定六月二十一日准凱里
營都司羅資衮等移稱自凱起程至烏留坡頂駐
劄查烏留乃無管野苖係丹江桃繞高坡雞講上
下九股一帶地方門戶應於此處先行化誨十七
日前至烏留該寨兇苖約有一百餘戶不遵化誨
糾合丹江等處兇苖千餘人披戴盔甲抛刀呐喊
前來對敵本職等當遣官兵分路迎敵三路夾攻
兇苖大敗直抵該寨收兵駐劄對門山上相機招
撫而兇苖復集夷衆環繞營盤施放鎗礮十八日
天明有丹江兇苖統率千餘人各執鎗礮蜂擁前
來當即分遣千把隊目帶領兵丁本職等親身督
率四面迎敵傷死數苖羣苖奔潰是日申時分兇
苖復又糾集千衆鳴鑼呐喊而來又經傷死數名
十九日仍來迎敵本職等率兵分為三路追殺自
巳至酉傷死兇苖六名帶傷而逃者不計其數現
在募差苖頭前往各寨化誨各等情到(臣臣)查苖
猓情狀初似兇猛然大率烏合之衆志氣不一始
銳中懈攻擊甚易我軍對壘時起初不可輕敵到
交敵時則斷不可輕縱務用全力以搏小醜但殺
傷賊數人則數千人皆無鬭志然後乘機速進𠞰
撫並行喪其膽招其心此破竹之勢無不應手若
見其横肆少存畏疑因其渙散又復怠緩則斷無
有克濟者隨又詳細批行各員遵照去訖料此時
張廣泗等巳前進鎮遠八月中即可抵古州料理
矣所有委員招撫生苖情形合先
奏報再安順一帶直抵粤境生苖除前巳化出五百
三十九寨節次造冊具
題外近又據副將劉成謨等陸續化出生苖一百餘
寨現在清查戶口俟造冊至日
題報合併奏
聞伏乞
聖主睿鑒
訓示遵行(臣)謹
奏
朕見張廣泗初進苖地其敬奉之景似只用撫而不湏
威力者今既用兵威撫取則善後事宜更當謹慎為之
凡新定地方利之一字萬不可與較錢糧二字萬不可
惜勿因小而誤大切諭切諭
同日又
奏為
奏報添𣲖官兵會𠞰川夷事竊照米貼逆賊擒𠞰巳
盡犯婦陸氏等業經解省𤼵審止助惡土司德昌
等數賊逃遁川省各土司所轄地方應川員會兵
擒拏并將不法蠻夷勦除故酌量存留滇黔官兵
分駐堵禦餘俱撤回經(臣)具疏
題明在案續據元江府知府遲維璽等審據陸氏供
殺官殺兵都是黃螂土司德昌同立之戶吞募期
虐虐屋基母機水牛母雞們做的事印是募期虐
虐送與小的小的不要他與募期阿破就背了投
雷波司楊明義那裏去了等語申報前來隨將供
出人犯照行建昌永寧等鎮協按名擒拏解報去
後七月初十日據遊擊康世顯騐准四川遊擊許
連科鄂世威沈國卿聯銜報稱賊首屋基母機藏
匿結覺寨内奉文飭令擒拏隨於五月二十三日
在以密哥會商三路分進約於六月初六日齊集
𠞰洗三路官兵按期會合適結覺雙尺巳遵建昌
鎮化誨悔罪投誠於初五日擒出屋基母機之父
阿加弟怕虐至行營投獻初九日據夷人阿太禀
報屋基母機在結覺後山高岩石洞之内即遣發
漢夷兵丁攻打上岩擒捉亂鎗刺死梟下首級怕
虐跳岩而死亦將首級割下所有屋基母機首級
并怕虐首級二顆并伊父阿加哇子阿果屋逆合
差目兵押解等情呈報到(臣)隨將屋基母機怕虐
首級𤼵按察司懸示并令該司將阿加等收禁並
審又據遊擊康世顕騐報准四川提標遊擊王谷
宰移開審據犯屬阿家供德昌在大毛灘憨家地
方隨撥𣲖官兵前往圍擒於七月初六日土司安
永長同官兵將德昌弟兄二人拏獲所有幫兵拒
敵與雲南副將印信俟審明另移合先咨會等情
轉報到(臣)七月十六日准陜督(臣)岳鍾琪咨開准
兵部咨内閣鈔出奉
上諭據岳鍾琪黃廷桂奏稱米貼逆夷陸氏巳經擒獲
餘黨搜捕指日可竣其四川雷波土司楊明義從前
私遣部落幫助陸氏今又刦奪糧運傷害兵丁並誘
結附近結覺阿路阿照平底等處苗蠻聚衆妄行罪
惡顯著再吞都千戶德昌私助陸氏土兵與官兵公
然對敵甚為狂悖均屬不法應請用兵𠞰除以安輯
苗地等語烏蒙等處兇苖抗拒官兵該督等遣兵進
𠞰今巳悉就擒獲而楊明義等當陸氏潛匿之時輒
敢朋比隠藏今又刦糧聚衆誠為法所難宥但用兵
關係緊要必須武職大臣統轄方為妥協著提督黃
廷桂即帶領會𠞰米貼漢土官兵檄委將弁會期前
往仍飭副將張瑛嚴行防範相機擒𠞰著總兵張耀
祖帶領滇黔官兵分路堵截使賊苖四面受敵勿致
竄逸著總督岳鍾琪雲南總督鄂爾泰飭總兵趙儒
於凉山相通阿路各處嚴加防範再飭總兵張耀祖
於各要路委弁廵輯遇有逃逆即行擒解黃廷桂著
賞銀五千兩張耀祖著賞銀五千兩為二人行軍賞
需之用俱於四川司庫内動用支給此番用兵係川
省地方之事進退機宜著張耀祖等聽黃廷桂節制
調遣特諭欽此移咨到(臣)即經移行張耀祖等遵照
去訖該(臣)查得川省賊蠻猖獗皆由土千戶德昌
幫兵助惡雷波土司楊明義等私遣部落奪糧殺
兵勾連結覺等處苖夷肆行不法所致前據永寧
協副將張瑛報稱訊據楊明義部夷供明義在營
逃脫時别確落葉等連夜往涼山調四千蠻兵到
哩立格聞明義巳回纔轉去等語是楊明義與部
夷平日潛通涼山夷賊私結黨援悖逆顯著續滇
黔官兵巳將米貼掃靖張耀祖哈元生分領官兵
直入川界五六百里攻搗巢穴擒斬殆盡而川省
官兵並未殺一賊拏一犯且約定會合日期亦不
能到及經張瑛檄行查問據報遊擊許連科沈國
卿覆稱賊蠻殺死塘丁巳將索橋砍斷並無渡處
欲轉路前進賊蠻截糧阻路又有滚木擂石且按
壤涼山路口繁多即或至彼兵單亦是無益等語
(臣)屢見張瑛騐報大有奮憤之意是川省官兵非
得大臣統轄實難望其濟事者也兹伏讀
上諭著提督黃廷桂帶領調遣著飭總兵趙儒於涼山
相通阿路各處嚴加防範仰見
睿照無遺巳握機要以全力擊小醜何向不克在(臣)初
意德昌巢穴業經破毁即便逃匿料不日就擒止
為楊明義一犯川兵巳有數千足資攻𠞰且烏蒙
鎮應設官兵(臣)准部文後即檄撥速往足資防範
故於煙瘴正盛之時官兵勞苦之後除該鎮額兵
外仍酌留官兵九百餘員名分駐米貼屋基令於
沿江隘口嚴加堵防其餘暫令撤回若因涼山一
帶原未輸誠應乘此大舉以圖久遠寧謐則諒非
數月可以成功(臣)原欲待至深秋煙瘴盡消夷人
稻榖將熟隨即選調將弁添撥生力軍剋期前進
三省合攻務期竣事前於七月初間准川督提(臣)
咨會云川省𣲖漢土官兵八千餘名提(臣)黃廷桂
擬親領征𠞰業經具
奏(臣)隨密調附近漢土官兵除烏蒙鎮兵外共三千
名在營聽候計陸續起程及至會齊則巳八月盡
矣提督(臣)黃廷桂英銳慷爽總兵(臣)張耀祖勇敢
老成同心協力自必可能濟事也抑(臣)更有陳者
苖蠻生性畏威而不懷德由來巳久若不加懲治
轉不妨姑容但一動官軍則斷難少縱或大兵雲
集勢不可當彼則狡稱投誠遂予招撫終難善後
據(臣)愚見𠞰應先撫佐之即便准撫亦必親臨其
地大張軍威擒其渠魁寬其附從庶知有可畏然
後知有可懷倘中事而還得半而止夷情反覆料
不旋踵如烏蒙之米貼原未經攻𠞰建昌之涼山
亦惟事招撫故致有此舉即可為前鑒(臣)本不諳
軍旅未敢臆度然凡有愚知斷不敢少有不盡之
詞以負我
聖主忠誠之訓所有添𣲖官兵會𠞰川夷情由合併摺
奏伏乞
聖主睿鑒
訓示施行(臣)謹
奏
朕先未料米貼事完結如此之速亦未知滇黔兵巳撤
之信因有前諭原為兵勢衆多更易擒捕之意後知張
耀祖等撤兵又有旨不必用滇黔官兵合𠞰矣想後諭
巳到卿等自然遵行若少有疑慮當令兩省助力亦可
此在卿相度機宜而為之觀其情勢川省之兵力足可
靖其餘孽也
同日又
奏為報明粤西土目拒殺官兵情形事竊照廣西西
隆州八逹寨惡目顔光色等不法提(臣)田畯等𤼵
兵𠞰捕不能擒獲并(臣)調撥弁兵堵禦協擒緣由
業經具
奏在案近探得粤西官兵向未經訓練半多臨陣畏
縮而右江鎮之兵又係新募不諳紀律顔光色等
前用緩軍計堅築礮臺預備巳久且其寨坐落高
處路止一條週圍板墻下挑深渠人站渠内向外
打鎗外邊鎗礮俱不能打著賊人又於寨外路上
安小囤子二處遍插竹簽並掘陷坑官兵屢次攻
打不得前進六月二十一日粤省官兵攻打第一
囤子被土賊竹簽亂扎標子亂打傷死千總一員
兵數十名受傷者百餘人又活捉去兵三名用繃
子繃住手脚衆惡在山頂坐地飲酒吹號鳴鑼將
兵鎗刺箭射以示威勇從此四處土人皆與顔光
色寨内挑米挑物供應不絶因該寨後路通滇之
廣南顔光色等慮及廣南官兵於六月二十六日
又添設礮臺二座以阻廣南之路惡熖甚熾前右
江總兵官叚宗岳移會安籠鎮廣南營府𤼵兵會
𠞰(臣)據鎮府具報業檄飭廣羅協廣南營各撥精
銳兵二百名令幹練弁員率領照會安籠總兵官
蔡成貴調該鎮標遊擊田昌友帶守備一員千把
總四員兵丁四百名土兵三百名各赴八逹軍前
會𠞰并令酌調安南普安盤江等營兵共三百名
到安籠聽用今於七月十五日又據廣南府知府
賈秉臣禀稱聞叚總鎮於七月初三日又同西隆
州西林縣土田州帶領漢土官兵去打囤子土兵
不肯前進漢兵正欲前行見顔光色寨外坡上有
漢人指點對敵礮臺上有土婆子三人身穿豔色
新衣手拏五色布搖擺官兵昏迷回頭奔走囤内
之賊趕下傷兵七八十名西隆州之泥硐寨巳投
歸光色反攻漢兵叚總鎮差人齎文前來請撥土
目陸尚貴多帶土兵前往接應可否撥往等情經
(臣)立即批令遣𤼵訖七月十七日始據叚宗岳以
賊計狡猾早踞險要粤兵疲弱反被傷害若請兩
廣督院發兵有需時日請就近添𤼵官兵土勇四
面圍攻協力進𠞰(臣)復飛行廣羅協廣南營速即
添撥官兵帶領大礮并於廣西府𣲖五嶆土兵數
百名於廣南府撥土兵數百名著該副將酌𣲖備
弁帶領前往堵截應援再照會安籠鎮令其添𣲖
漢土官兵籌畫定計務滅兇夷以靖隣界訖今廣
南官兵早於各要隘堵截安籠官兵巳於七月初
四日抵八逹軍前(臣)查粤西惡目豈止一顔光色
憤奮誓滅此朝食則羣兇效尤更何所顧忌言念
及此不勝痛恨在(臣)職任滇黔原不應干預粤事
但事有緩急何敢岐視且受
恩深重無有如(臣)者嫌疑彼此之際固非所計也至於
五色布旛夷人謂之五海術雲南元江等處亦多
有之一遇官兵奮勇則並不見靈驗搖擺昏迷之
說似屬畏縮者之藉口料亦非實事俟看續報到
日是如何情形另行調遣外所有惡目拒殺官兵
情形合再奏
聞伏乞
聖主睿鑒施行(臣)謹
奏
提督田畯又親往矣但廣西兵將業巳氣餒田畯亦係
中材料此事伊等未必能成功卿當身任料理有何分
疆界之嫌疑也賊衆經此一番必然氣盛諸凡不可輕
視所調進取將弁務令慎重從事可也
同日又
奏為請
旨事竊照烏蒙鎮雄改土歸流經(臣)請設鎮營將援𠞰
左右兩協官兵裁撥烏蒙并將威寧一鎮改營所
餘官兵移駐鎮雄奉
旨依議欽遵在案今據烏蒙鎮總兵官劉起元以各兵
安土重遷請照遷撥新設維西營千把兵丁搬移
賞給事例一例議給(臣)查維西新營係奉
特旨前往駐劄之兵俱離本處移駐邊遠地方伊等搬
移家屬等項不可念及節省錢糧著甚豐裕施恩前
往欽此欽遵是以酌議千總每員賞銀六十兩把總
每員賞銀四十兩到維西兵丁每名賞銀八兩家
口十五歲以上每名賞銀三兩十五歲以下每名
賞銀二兩到中甸奔子欄阿墩子等處兵丁家口
又各遞加賞給原較從前兩協官兵移駐景蒙營
賞給之例為甚豐裕然維西一區雖處極邊而夷
人歸化既久漢民俱各安堵比之新闢烏蒙地方
既屬荒涼且連經進𠞰疲敝愈甚一切艱難實有
倍於維西者相應懇祈
聖恩
特降諭旨准照遷往維西兵丁之例著(臣)酌量遠近分
别賞給則官兵家口咸沭
皇仁於無既矣(臣)未敢擅便恭摺請
旨伏乞
聖主睿鑒施行(臣)謹
奏
所奏甚是巳有旨矣
硃批諭旨卷一百二十五之七
欽定四庫全書
硃批諭旨卷一百二十五之八
硃批鄂爾泰奏摺
雍正六年八月初六日雲貴總督(臣)鄂爾泰謹
奏為恭謝
聖恩事雍正六年七月二十四日(臣)齎摺家奴蒙
恩賞給驛馬齎回
御賜(臣)
欽定騈字𩔖編全部共二十二套玲瓏囊花牙毬一盒
果乾糊條共一匣乳餠酥食共一匣蓮心茶一瓶
抵滇(臣)隨郊迎至署恭設香案望
闕叩頭謝
恩祗領訖敬啓摺扣跪誦
硃批矜憐倍深體恤備至伏讀屬員之衆焉能處處事
事得人而用之等
諭伏讀非本心怪卿實為卿將來易於舉劾他人不得
議論之意等
諭不禁淚下莫能自解竊念(臣)受
恩深重中外共知即果係(臣)之小疵亦可供人之議論
(臣)若不小心敬慎時刻省惕致多過愆為他人議
論或更有忍心悖理之人以得議論(臣)之故並私
議論
聖主用(臣)之誤則(臣)死不足以贖辜為天下後世之罪
人每念及此實寤寐難寬勉之敬之之
慈訓當事事理會處處體認斷不敢少有輕肆以自甘
背負也至於川省會兵之役沿江堵禦原有官兵
足用即雷波土司楊明義不過一乳臭蠻童努力
進𠞰立可就擒獨涼山冕山賊蠻直踞建昌永北
各邊通連喇汝窩打箭爐一帶獷悍巳久斷難施
撫若不用全力期在必靖終難一勞永逸(臣)接准
部咨業立檄哈元生領兵先行限於八月十五日
到界總兵張耀祖復添帶該鎮兵五百名於八月
桂調遣並詳細諄囑示以此舉名係堵禦實須會
𠞰毋得因事屬川省少有推諉情事協力同心四
字(臣)務當以身倡之以仰副
聖諭專候捷報之至意而張耀祖哈元生等叨蒙
異數榮幸無似自必奮勉圖功料不敢少有岐視耳合
併陳明為此繕摺恭謝
聖恩伏乞
聖主睿鑒(臣)謹
奏
覽
同日又
奏為奏
聞事竊照粤西土目顔光色等不法提(臣)田畯𤼵兵擒
勦該將等日久不能𠞰滅惡焰愈熾據右江鎮總
兵官叚宗岳移會安籠鎮廣南營府發兵會𠞰(臣)
行安籠鎮及廣羅協廣南營各撥𤼵官兵前去堵
禦協擒兩經具摺
奏報訖安籠鎮總兵官蔡成貴以粤兵懦弱黔省兵
單恐不能成功自願親往調度業據
題報起行在案今於八月初一日據蔡成貴呈稱七
月二十三日據遊擊賀成田昌友禀報本月二十
日有右江鎮令職等三路進兵業巳禀報二十一
日夘時分𣲖職等率兵照依左右山梁攻進守備
李友仲督礮攻取賊兵礮臺自辰至未與賊對敵
巳攻到八逹寨脚詎知粤西各路兵丁四山觀望
不前離寨十餘里放礮虛應故事未臨賊寨即先
奔潰以致賊兵四路圍遶將職等困於寨脚垠下
致害官兵職等奮勇攻出魯土土兵雖同攻打見
賊圍遶各自奔走不行援應所以守備李文仲把
總王承文在陣身亡千總袁登貞陳思儀皆帶重
傷陣亡兵丁二十六名帶傷兵丁五十四名陣亡
土兵十三名帶傷土兵四名另開清單呈閱等情
據此查兩遊擊領兵赴粤會𠞰逆㺜本職嚴諭相
機行事務出萬全巳非一次後本職有定期
題報親赴調遣之舉又經三檄兩遊擊如果勢孤兵
單毋得輕進静候本職到日籌畫再攻及本職起
程後行至馬鞭田據兩遊擊禀報奉右江鎮軍令
訂期於二十一日夘時兩下會兵四路攻𠞰接閱
之頃復以粤西官兵雖訂定日期會𠞰臨時斷難
策應又飛檄行知去後不料二十三日行至壩榜
地方據該遊擊等禀報殺害官兵不勝駭異此實
由粤西領兵官常顯虎左吉等不遵分路會攻原
議始則袖手旁觀繼則率兵奔潰以致我軍進退
兩難勢孤失事今據前情合先咨呈等情又於八
月初四日據右江鎮總兵官叚宗岳呈稱統兵𠞰
擒顔賊一到八陽即咨請雲貴附近官兵會合原
為賊巢居險肆行猖獗也兹於七月二十一日議
以三路進取本職督同左右兩江官兵取賊右平
寨田昌友等取賊左平寨遊擊左吉土田州等取
弄高寨俱係中間賊寨山横箐密非若平荒大野
一目相顧者比我兵奮勇進攻俱難近寨恐兵丁
進老退之不及頻用大礮施放賊仍不畏詎意田
昌友等輕敵進老其師遂致有失本職督令官兵
奮攻賊寨賊多潜藏密布鎗弩於箐林我兵一進
鎗礮齊舉兵丁傷死者十人帶傷者二十人急遣
遊廵兵馳救施放沙礮打死賊六人始得漸次以
退猶令於八陽河北遥作復進之狀以待田將兵
退今田將等反欲誣飾卸過理合咨呈等情又據
該鎮密札禀稱粤兵怯懦土兵貳心本職初到實
無可如何在安籠官兵業巳奮勇攻上弄高賊寨
燒著排柵而攻礮臺之土兵見賊放鎗即行飛退
弄高賊寨併力推來各路粤兵望風即走若不懇
請添撥附近精銳官兵以為後勁則止賴粤兵即
本職之後事亦不知何如等語前來除咨貴州提
(臣)楊天縱就近撥𤼵官兵并行廣羅協廣南營添
撥官兵土勇多帶大礮令該副將楊洪統領飛往
八逹後路併力會𠞰又照會曲尋鎮撥兵三百名
令遊擊顧純祖統領前往土黃泥硐一路斷賊糧
道并行安籠鎮俟續撥兵到再行訂期相機進取
並查遊擊田昌友等是否粤兵不行應援以致兵
敗抑係冒險貪功以致失事俟查覆到日據實
題奏外(臣)查粤省官兵廢弛畏縮由來巳久此隣省
所共知亦本省所不諱今以粤兵數千之衆加以
黔省協濟之軍並不能破一土寨三戰三敗粤省
如顔光色者尚不下數十寨若羣起效尤粤民何
鎮協并切札叚宗岳令伊等先斷賊糧路截其附
從絶其聲援次攻毁其礮臺填塞其陷坑將官兵
布置嚴密用大礮火箭四面環攻計賊不過數寨
衆不滿二千一鼓成擒料可預定俟滇黔官兵到
齊是何進取另繕摺
奏外所有安籠官兵傷亡情由合先奏
聞伏乞
聖主睿鑒施行(臣)謹
奏
覽廣西兵將既如此伎倆卿當獨任料理之
同日又
奏為八寨生苖招撫完竣事宜仰祈
睿鑒事竊(臣)委令貴州按察使張廣泗帶領官兵前往
古州等處招撫生苖該司以八寨乃生苖門戶先
應開通各苖聞風嚮化惟楊牌等寨頑梗拒敵官
兵該司等率兵擒𠞰首兇逃竄各情形經(臣)
奏報在案兹據張廣泗呈稱八寨生苖倚恃苖寨衆
多不遵約束由來巳久今既開通以及附近新歸
生苗週圍地界約三百餘里共大小一百九十四
寨計四千六百餘戶是當議設營汛以為善後防
維其次則使認納錢糧俾知任土作貢之義惟是
此等苗寨歸附之初不能家喻戶曉必須齊集細
為開𨗳庶彼等同時觀感知所遵守查都勻地方
向有合榔之舉隨先期傳示預備賞需於六月二
十九日在通逹寬展之龍場一處舉行合榔齊集
各寨苗頭並老少人等公同在事文武各官敬宣
皇上如天之仁曉以法紀示以利害指以設營之處並
使其認納糧賦雖係蠢爾頑苗聞聽之下俱各懽
欣凛戴毫無疑畏當據議定銀米數目割具木刻
復詳加詢問逐一奬賞暨將認定錢糧填註告示
給領共計所認條銀四百六十七兩二錢零秋米
二百二十八石零照依定則於禾米收熟時即行
上納其應設營之地躧勘得八寨適中一處在楊
牌楊堯等寨之間地勢高敞平整四顧寬裕兼可
俯視諸山以之設營實為控制相宜更資都黎臂
指至楊牌楊堯二寨於官兵初到敢行抗頑但經
本司查明倡謀糾衆者每寨只二三頭人所為其
餘各寨以及本寨之人均係挾制附和續據求撫
隨諭務將倡謀之犯獻出軍前餘人方准宥免今
該犯等畏罪潜逃躧查尚無蹤跡而二寨餘人巳
知畏威悔懼哀懇招撫除倡謀之方金阿舍等犯
仍令跟拏務獲解究難以原恕外此等餘人既屬
無辜咸來歸附皆為赤子不便因罪犯無獲致使
流離應准其招撫認糧予以復業又番仰番扛等
寨住居險峻素日貽害苖民今經懲創則應設立
防汛或招漢人填實其中毋使再為盤踞但據前
來行營悔罪求撫認納錢糧并呈繳鎗礮甲械甚
為廹切查該寨等肆惡巳久法難姑貸然其從前
過犯實緣向居化外未通聲教所致且巳知所儆
惕應槩予准撫庶恩威並濟仍於其地設立子汛
以資彈壓以漸收其革面革心之效除善後一切
圖維及應設營汛官兵數目作何分轄治理以資
教養約束等事宜統俟清理各郡苗疆告竣之日
公同各處文武總核情形從長妥擬另行詳請舉
行所有八寨等處並生苖歸誠各寨編過戶口認
定錢糧細數現在造冊移送布政司糧驛道備查
外合將開通招撫八寨等處生苖事竣緣由先行
申報等情到(臣)該(臣)查得八寨生苖既知儆惕得
予生全自應漸革悍頑不敢復逞故習以此恩威
並用再加善後防維不獨八寨等處可成樂土而
凡接壤苖夷聞風觀感自必接踵輸誠查都勻之
八寨為生苖之門戶凱里之丹江為生苖之關隘
鎮遠之九股為生苖之窟藪而黎平之八萬古州
為諸苖隔截遂居然外域今八寨地方既經開通
招撫即應進次丹江乘機化誨丹江一定則隨至
九股𠞰撫並行然後再進古州布置妥備通盤合
計定議添設文武安立營汛庶此一舉可以垂示
久遠除行張廣泗遵
旨從容辦理俟大局既定即赴廵撫新任并詳細叙札
切囑慎重外所有八寨開通招撫完竣事宜合先
奏
聞再(臣)前摺荷蒙
硃批委趙宏本往黔是當之極張廣泗巳擢用貴州廵
撫此奏到又有旨命沈廷正仍在黔署理俾張廣泗
得以從容辦理成此美事似此破格任事之人如此
破格擢用如阿克敦常賚因循欺隠之輩亦即棄而
不用方可以革除積習不然誤國計民生莫有甚於
此二弊者欽此竊念張廣泗以一知府不二年間叨
荷
殊恩破格擢用廵撫感激奮勉自屬天性中事况
聖主之用人行政如日在天中無人不見盡力者以小
臣驟至封疆昧心者以大吏立置廢棄百爾臣工
即不明是非亦應知利害而因循欺隠之習猶未
能盡革者(臣)殊不解其何心也張廣泗具有肝膽
人亦聰明斷不敢自蹈二弊但由本省知府陞任
本省廵撫文武屬員皆舊係同官或恐避得新忘
舊之物議礙難破面過於謙和則亦非苖疆政治
所宜(臣)料化苗之役大約九月内可以完竣俟沈
廷正到滇任事後(臣)即赴黔省會同張廣泗商辦
一切善後事宜並諄切規勸俾先破除俗見然後
奏明伏乞
聖主睿鑒施行(臣)謹
奏
覽
雍正六年九月初三日雲貴總督(臣)鄂爾泰謹
奏為恭謝
聖恩事雍正六年八月初十日(臣)齎摺家奴蒙
恩賞給驛馬齎回
御賜(臣)新花樣紗五疋蜜荔枝一缾人參笋二匣抵滇
(臣)隨郊迎至署恭設香案望
闕叩頭謝
恩祗領訖敬啓摺扣伏讀
硃批仰窺我
聖主用人行政如鑒如衡大小短長各因其器而敬
天勤民時厪宵旰萬里之外共見共聞(臣)每捧誦數四輒
熟在
天恩之浩蕩何莫非
聖心之感通而雲南全省豆麥蕎稻遍處豐收較去年
尤盛即劍川口外一帶地方苦寒素難望歲今據
駐劄各員并來往差弁咸稱自中甸直至阿墪子
俱有十分收成因天氣和暖並王瓜菉豆亦皆出
産等語且昆明大理臨安等各處海田向因雨澤
霑足海水即多漲漫率以半收為十成今歲潮水
未上田禾壯實榖穗堅好下垂即各處報稱一年
足抵三熟農民懽慶以為從來所未有此固
殊知乃二年以來屢荷
聖恩賞給世職至頭等阿逹哈哈番加至十二級捫心
自揣倍深慚懼兹復於八月二十八日准兵部咨
米貼夷變(臣)請議處一疏奉
旨郭夀域乃一勇敢無術武員祗因輕視賊苖被其詐
誘以致受害非鄂爾泰調度之誤今巳將逆賊渠魁
擒獲地方悉行撫定功過較之有功無過不必交部
察議欽此欽遵等因行知到(臣臣)承奉之下銘心鏤
骨實莫可名言伏念苖猓邊荒獷悍日久反覆靡
定若與性成凡新撫之地皆不能保其小無變動
惟應留心駕馭冀其漸摩並時刻防範若知其必
不能相安反不如速令𤼵露及今懲治免貽後患
然而條例所關各不無瞻顧故聰明者斷不肯擔
承才幹者亦不免容隠且謂在任不三五年何必
作十年計以自取煩擾凡此流輩皆自以為解事
知機而殊不知挾私忘公負
恩曠職實與貪汚廢弛者等且尤倍甚者矣在(臣)矢竭
血誠原不敢少有顧慮但非仰賴我
聖主訓誨諄詳使(臣)知所自立矜全備至俾(臣)得以有
為則滇黔蜀粤一切苖疆勾當(臣)亦必不能任一
事人或以(臣)為好事或復以(臣)為能事皆不知
聖主睿鑒(臣)謹
奏
覽
同日又
奏為恭謝
聖恩事竊照滇省糧條税秋耗羡及核定公件節禮等
銀(臣)遵
旨將應給各官養廉并存留各屬辦公之項與司道均
勻酌定寬裕留給并聲明(臣)與撫臣衙門各有養
廉銀一萬七千兩儘足敷用緣由具摺覆
奏荷蒙
硃批甚屬公當但總督所需甚繁而廵撫養廉過多西
安廵撫養廉亦只萬金滇撫一萬二千兩足矣其餘
五千金添為總督養廉之用可遵旨行此廵撫養廉
必楊名時無恥之議也欽此欽遵(臣)隨抄摺檄行布
政司移行遵照在案伏念(臣)素守儉樸原無奢費
且家口無多養贍甚易計一年上下衣食幕客修
金各項共不及六千兩其平常資助弁員犒賞兵
丁及些微捐貼亦不過二三千金緣二年以來時
有軍務並查拏等事一有調遣須先行酌賞以示
鼓勵及事竣回師凡奮勇效力弁兵給賞銀兩馬
匹紬縀等件斷不可少且不宜輕而各鎮諸臣凡
奉委勤勞(臣)仍各有幫助故所得養廉儘支儘用
略無存留若仰賴
天威諸事漸次平定即此一萬七千兩巳屬寬裕仍有
餘剩兹奉
諭旨賞給五千兩為總督養廉之用(臣)巳行知布政司
將此五千兩存留司庫如(臣)需用實繁原有養廉
不敷再行支動若無所需用即留司充公以備地
方要務(臣)為兩省表帥斷不敢小意節省亦不敢
無端濫費以虛縻
聖賜也為此繕摺恭謝
聖恩伏乞
睿鑒(臣)謹
奏
卿酌量為之
同日又
奏為報明會𠞰西隆叛目情形事竊照粤西八逹寨
土目顔光色等肆横不法該省𤼵兵擒捕屢被殺
傷右江鎮總兵官叚宗岳移文安籠鎮廣南營府
撥𤼵漢土官兵堵禦會𠞰安籠鎮先去之官兵亦
被殺傷據該鎮總兵官蔡成貴呈請添撥官兵(臣)
隨咨會貴州提(臣)楊天縱就近撥𤼵并行雲南廣
羅協廣南營府添撥官兵土勇多帶大礮令該協
副將楊洪統領飛往八逹後路堵截相機會𠞰又
照會曲尋鎮撥兵令遊擊顧純祖統領前往斷賊
糧道飭安籠鎮確查遊擊田昌友等是否貪功冒
險以致失事即經
奏報在案八月初六日據蔡成貴呈報該鎮帶兵共
三百五十名土兵七百五十名率領前進八月初
八日准提(臣)楊天縱咨會巳檄調提標安順長寨
等營官兵七百九員名前去據廣南府知府賈秉
臣廣南營參將馮鸞聯銜報稱酌調土勇二千名
給委土目陸尚安陸尚貴帶領復差千總高長生
帶兵監同督率又據廣南革職土同知儂繩英之
子儂振裔情願效力職等復聯銜給委選帶土勇
二千名酌遣把總王玉林帶兵監同督率俱往八
逹統聽右江鎮調遣又於八月初十十六等日據
廣羅協副將楊洪報稱職協前後共調兵五百名
除千總黃士玠巳領鎗手二百名前往外今職親
身帶領千把楊文舉郭玉貴兵三百名又五嶆土
兵三百名礮八位於八月初六日自廣西府起程
前往粤境會𠞰途次法白據軍前千總黃士玠禀
稱八月初三日儂振裔陸順逹領土兵甫到八陽
右江鎮遂於戌時傳令會兵丑時攻打千總帶兵
率廣南土兵過河攻至&KR0749;邊而粤省官兵直至辰
刻尚未下山八逹逆黨蜂擁前來千總與兵丁奮
勇力敵自午至申傷斃兵丁一十四名重傷者三
名傷死土兵二十六名又准右江鎮移開據廣南
營把總王玉林到八陽面禀云奉委監同儂振裔
帶領土兵前來聽候調遣初四早齊到八逹山後
劄營本鎮見得後路要緊賊徒性悍土兵先到營
壘未備隨傳令各路漢土官兵分路攻進又令廣
羅官兵二百名同陸尚安土兵攻賊西邊礮臺以
分其勢俾廣南土兵得以安營下寨詎料賊多譎
猾先於深箐中埋伏數百人候土兵劄營之際突
出齊攻土兵不備不能抵敵本鎮速令攻打西後
山礮臺之兵奮勇衝敵傷死賊二十餘名救出漢
土官兵過河復於八陽山後屯劄等情轉報到(臣)
(臣)聞報之下實不勝憤恨以么麼小醜而屢挫官
軍將士何顔邊疆何賴况八逹賊寨只五六百戶
壯丁不過千人若使粤員預有籌畫先安撫附近
各寨絶其黨援奮力速進亦何至猖獗如此敬誦
(臣)摺
硃批前田畯奏聞舉行此事朕即恐其料理未必妥協
况撫臣又係阿克敦乎此田畯一面舉行一面奏聞
一面知會孔毓珣之事所以不得其人諸事不可舉
也欽此(臣)看粤西諸臣獨孔毓珣可資料理然而駐
劄遼遠呼吸難通(臣)若復避越爼之嫌不身任協
辦恐愈緩愈熾反難擒制因不得巳明檄通飭大
意謂土兵新到尚未安營即何得黑夜傳令驟督
進攻况以進攻為安營之計尤所未聞且此等埋
伏皆不能料是智短於賊何以勝賊今貴州漢土
官兵令只聽安籠鎮調遣廣羅協漢土官兵令只
聽副將楊洪調遣右江鎮如有會合應知會該鎮
協遣𤼵務須和衷妥商然後進取再粤賊狡獪多
設伏䧟應先偵探確實四面布置各於通逹賊寨
隘口十數里以外斷其糧路一月以後三省約齊
各離賊寨三二里以外劄營計我軍大礮可以打
寨賊寨鎗弩不能到營只用大礮環打漸次逼近
看賊勢不能支再用鳥鎗連環排進仍用大礮打
寨用火箭燒房併力齊攻自可一舉成功若毫無
定算徒以躁氣乘之在官兵奮勇殺賊雖死有餘
榮而屢損軍威徒長賊志將何所底止總之立於
不敗之地而後可以戰料有必勝之勢而後可以
攻機無可乘不妨緩待勢料可圖務須神速本部
院職任隣封誼同切膚况皆屬
王事何敢分彼此倘嗣後仍敢畏縮或復躁妄軍法胥
在干係匪輕等語除照行右江鎮安籠鎮廣羅協
遵照外并咨會廣西督撫提及雲南撫提去後復
隨差(臣)標把總李顯解送火箭三千枝火毒瓜礮
二十二箇軟攩牌一百面前赴軍前分交收用訖
至八月二十四日據蔡成貴報稱因聞八逹附近
夷寨誓死合黨若不解散率難撲滅本職於起程
日即𤼵牌示分頭招撫八月初四日前抵八逹相
度賊寨獨踞山中黔粤營壘高劄山頂官兵稍有
舉動賊人皆知預備匿形以少應多所以屢遭挫
折俟滇兵齊集扼其後黔兵分布攻其前使賊衆
四顧莫及破之實屬不難初六日據差通事帶泥
硐助賊頭目抱表等八人到營投順并幫兵效力
又花貢各寨率衆開路當賞花紅牛酒給示免死
俱各悦服初七日光色光東等到本職營盤山脚
大呼饒命本職恐土酋狡詐鎗礮逐去初八日伊
等復率衆前來極口稱冤懇求伸雪死亦甘心且
有情願歸黔不願歸粤等語又將盗去馬匹遺失
器械逐項投繳本職思𠞰之止戮其身撫之兼服
其心除其首從徙其餘黨懲勸並施恩威兼濟雖
粤民素多頑梗藉此亦可化導倘陽奉隂違以緩
我師則剋期會𠞰合寨誅戮可謂殺之無怨俟投
到再報等情(臣)查顔光色等兇惡横肆為粤害巳
久今見滇黔兵勢期在必𠞰遂爾極口稱冤大呼
饒命又有願隸黔不願隸粤之語此固計窮力盡
欲尋生路而亦勢不得不出此隨札覆蔡成貴若
果顔光色等自縛投見即應受降審問實情具報
如不自出僅差夷衆傳禀斷不可輕信務當神速
取之以完粤案去後適八月二十九日據廣南府
知府賈秉臣參將馮鸞禀稱據軍前把總王玉林
等禀報本月二十二日八逹寨知官兵齊到必欲
屠寨遂將顔光東殺死顔光色業巳脫逃即夜又
安撫附從據實速報外所有會𠞰情形及欲行投
降首兇就戮緣由合再奏
聞伏乞
聖主睿鑒(臣)謹
奏
專候捷音
廣西一切吏治營伍廢弛不堪朕欲將廣西就近撥入
雲貴命卿總督之俟八逹事畢另𤼵諭旨郭鉷甚好卿
與之商量料理可望起色田畯柔善平常人不宜廣西
提督之任張耀祖可勝此任否若亦勉強則滇省數總
兵内孰可勝任據卿所見奏來朕再斟酌
同日又
奏為丹江生苖不服化誨添撥官兵𠞰撫事竊照貴
州陞任按察使張廣泗前往都勻八寨等處招撫
生苖悉行歸誠編過戶口認定錢糧造冊申報通
逹丹江各寨生苖應再設法開撫業經具摺奏
聞續於八月十一日又據張廣泗騐報七月二十四日
帶領官兵前進及抵枯桐隘口頑苖施放鎗礮敢
於堵截隨𤼵兵攻打至二十五日正擬遣差通事
人等復為化諭乃頑苖等敢於糾衆分兩路前來
迎敵隨分遣官兵追殺退散二十六日頑苖又分
四路前來復遣官兵抵禦追殺頑苖仍披靡敗竄
共計連次殺死頑苖數十餘人但此内山勢﨑險
頑苖等多有在於隘旁箐邊躱伏官兵奮勇直前
防備不及致被鎗傷其凱里一路官兵亦於二十
四日拔營前進所經之烏稍寨巳就歸撫其餘皆
為大寨勢壓觀望不前迨至囊孟隘口有頑苖阻
拒當被該都司羅資衮暨平越營守備馬允升等
督率弁兵奪隘而入殺退頑苖在囊孟劄營二十
五日頑苖分路迎敵復經該都司等帶兵抵禦二
十七日該都司等自囊孟進攻烏疊頑苖拒敵官
兵人等用命向前殺死頑苖五人帶傷者無數當
即奔潰貴陽營步兵受傷身死者計四名隨來烏
疊與本司行營會合本司於彼等未到之先遥見
旗號即遣撫標守備張瑢率兵前去接應夾攻擊
退頑苖本應從此逐寨嚴行懲創但查丹江共計
百十餘寨地勢深險丁壯約有數千相離凱里僅
三十餘里逼處都勻鎮遠等郡腹裏地方積久相
沿從無過問因而窩藏川販肆害苖民且多有鎗
礮甲械之類其性兇悍而尤狡猾今敢固結抗敵
傷兵兼之屢經殺敗毫無畏懼若再前去勢必日
事争鋒終無以攻其腹心制其首尾是屬無益所
當暫緩前進亟請大兵前來相機布置等情到(臣)
(臣)查凱里之丹江鎮遠之九股一帶生苖兇惡強
悍尤甚於羣苖今敢恃險抗拒更肆勾連若不用
全力𠞰除既無以畏服投誠各寨而九股生苖亦
斷難以就撫除札覆張廣泗囑令相機慎動寧遲
毋錯隨咨會撫提二臣𣲖撥官兵去後八月十五
日准提(臣)楊天縱咨巳飛調大定黔西平遠三協
兵各一百名新添營兵五十名令千把各一員帶
領又𣲖提標兵四百名令千把四員帶領𣲖定廣
協兵一百五十名千把一員俱令副將蘇大有統
領前往八寨行營聽張廣泗調遣𠞰撫八月十七
日准撫(臣)沈廷正咨巳行本標中軍遊擊高岱𣲖
撥左營守備徐希逹右營把總楊漢飛將本標左
右兩營精健兵丁三百名星夜帶領前往丹江等
處聽候調遣等因則是前後檄調共合官兵四千
三百餘名足供遣用倘丹江惡類預行糾約九股
各寨或併勾結楚界生苖(臣)即當咨會楚省督提
飭調附近營汛沿邊控制料此一舉雖復少遲時
日似終不難就緒也除俟報到作何𠞰撫情形另
行
奏報外所有丹江頑苖不服化誨逞兇抗拒添撥官
兵前往相機布置情由合再奏
聞伏乞
聖主睿鑒(臣)謹
奏
前因各處奏到巳遣廷臣密往張廣泗行營將朕初意
一併備悉諭卿知之矣卿等酌量相機合宜為之
朕因貴州之兵用處略多恐不敷調撥巳有旨將湖南
精銳兵𣲖撥一千名來黔以備卿調遣又令在本省預
備一千聽卿調用黔省錢糧無多亦酌撥十五萬送來
以備軍需之用矣凡事豫則立寧有備好此二千兵卿
可酌量若無用可一面令回一面奏聞若有用即行調
用可也
八萬古州之事先經石禮哈即欲進取朕因其少年孟
浪非任此事之人所以切責訓諭之將前諭𤼵來卿看
即知朕當日初念後因張廣泗身歴其境卿復陳奏情
形朕何忍將此一處棄於化外所以准招撫化誨之請
嗣見𠞰撫兼施即於朕心少為不合近見楊天縱沈廷
正奏報張廣泗添兵之文雖巳取八寨而丹江九股其
地深險若大費攻取必致多傷人衆朕思八萬古州原
係化外亦無甚大罪非如土司惡苖之可比卿前奏九
月内可以完結者自據張廣泗之意見而言倘至期不
副其言則從前所見少有未及此事𤼵端在伊恐進取
為難欲退無策勉強從事未為萬全朕再四思維密書
敕諭一道未令人知遣翰林牧可登春山二人密齎張
廣泗軍前令伊酌量而行若事出萬全將次完結即令
伊等回京倘有難辦之處即將此曉諭宣布朕意撤兵
而回卿意以為何如今將諭旨錄來卿看朕原欲令春
山等至滇與卿商酌因恐稽遲時日便到卿處自然亦
以張廣泗處之情形咨文為憑耳所以一面令二人前
赴軍前將朕料理之處諭卿知之特諭
同日又
奏為奏
聞事雍正六年八月初八日據駐防攸樂茶山普威營
參將邱名揚禀稱車里之橄㰖壩地方向為巨惡
刀正彦占踞因指使窩泥刦殺客商拒捕不法蒙
遣官兵擒𠞰逆夷悉巳授首巨惡刀正彦亦經擒
解六茶山及各版納夷民俱各安生業忽有刀正
彦向日管轄之擺夷暨緬寺和尚於二十一日夜
放火將客民草房燒燬延燒刀正彦原住大樓致
傷看守兵丁擺夷聚集多人隨飛行宣慰司刀金
寳帶領夷目星往確查有無傷斃看守住樓兵丁
速報卑職查各路要隘俱經撥兵駐防攸樂一處
外控九龍江橄欖壩内扼六大茶山思茅等處前
刀正彦唆使窩泥拒敵甫經輸誠歸附此地最為
緊要橄欖壩逆夷不法應須預備一面飛調附近
官兵土練赴營聽遣一面整頓本營兵馬並分諭
各茶山火頭堵禦防範去訖六茶山地方俱各安
帖寧静等情(臣)因駐劄思茅臨元鎮總兵官孫宏
本先報赴省會商安設營汛等事巳經起程恐刀
金寳年幼不能約束夷衆隨即照會孫宏本帶兵
速由元江一帶前往料理又檄調永順鎮官兵五
百名由景東一路前赴普洱會合提(臣)郝玉麟復
調本標官兵五百名亦前赴普洱會合統聽孫宏
本調遣又撥順雲營兵前赴江底堵截委元江府
知府遲維璽帶元江協兵一百名星赴軍前會同
協辦去後八月初十日又據邱名揚禀報七月二
十四日清晨據差探兵回報有橄欖壩逆夷數百
人昨二十三日巳到慢顙要來攸樂打仗卑職隨
撥精兵四路埋伏先占地利令各版納頭人嚴加
堵禦本日辰刻果有擺夷數百各戴皮盔身披棉
被手執梭標弓弩鎗刀等械聲言要替刀正彦報
仇卑職隨令熟識夷語兵丁曉諭宣布
皇恩憲德刀正彦作惡巳久今與你們除害為何聚衆
不法乃逆夷遂放鎗弩蜂擁前來職即督率弁兵
迎敵鎗礮齊施打死賊人數十賊盡敗竄八月二
十一日又據邱名揚報稱據千總燕鳴春到營禀
報奉令差查刀金寳親向千總泣訴云橄欖壩擺
夷被大塔寺緬和尚及刀正彦心腹叭護叭瞻等
煽惑逼脅要我同反我從前被刀正彦欺凌謀占
蒙各憲調遣官兵生擒逆惡仍令我管理地方豈
肯聽從逆等惟有一心報效斷不敢稍懷二意八
月十一日逆夷聚集二三百到猛又被燕鳴春打
敗帶傷逃去九月初一日又據邱名揚禀稱八月
十八日據千總燕鳴春探差回報夷賊叭護叭瞻
等又煽惑附近橄欖壩之猛遮猛籠等擺夷同叛
口稱要分路前來等語卑職各於要隘處安設伏
兵嚴整備弁待敵各等情到(臣臣)查橄欖壩一帶
夷民向為版目刀正彦所轄正彦欲奪占宣慰世
職主使兇類肆行刦商害民(臣)遣官兵擒𠞰復敢
堵路拒敵(臣)令官土兵數千直搗賊巢斬獲賊首
然後首惡羽黨相繼就擒羣蠻歸附正彦旋亦被
獲解省𤼵審現據供認前情不諱且當鎮沅夷變
時正彦接得刀如珍等手書曾調窩泥五百前往
助惡因蟒子國恐被貽禍差人喝阻方始撤回現
據質審亦伏首無詞是其造意謀叛又不自今日
矣正彦占踞地方延袤數千里險峻處甚多(臣)恐
餘孽未盡所以各處留兵駐防而攸樂一山乃正
彦號召窩泥起事之處最為緊要令參將邱名揚
帶領弁兵駐劄彼處居中彈壓并委員往查各地
方戶口議設流官營汛不但各版納夷民無不輸
服即橄欖壩夷衆亦並無異議向使彼時夷心思
變則一二文員其何能為祇因大塔寺之緬和尚
向為正彦主謀叭護叭瞻等皆正彦親信惡黨恐
一設流官伊等終難漏網遂藉稱流官到來你們
决無生路我們也存住不得了緬和尚先率夥衆
逃避江外叭護叭瞻等煽惑愚夷代主報仇隨聚
衆放火堵路攻營并逼脅宣慰希圖仍霸一方夜
郎自大此夷賊故智計固不出此現雖宣慰司刀
金寳并各版納六茶山夷衆俱誓不從賊然刀金
寳人無能為夷性犬羊難保其必無反復是以(臣)
與提(臣)郝玉麟面商籌畫遣撥各路官兵前往會
合相機𠞰撫今漢土官兵添撥齊到料此小醜不
日可以撲滅俟續報到日另行
奏報外所有據報逆夷黨惡不法緣由合先奏
聞伏乞
聖主睿鑒(臣)謹
奏
知道了新定地方此等事固所不免但於初定之際有
司料不敢營私營伍亦自有凖備而伊等尚敢睯不畏
死如此妄為則將來善後事宜更當詳慎者矣雲貴新
定之處甚多設兵彈壓之舉最要不可省費將應添設
之兵數遷就辦理倘有此等小事必本處兵弁足資任
用方好若用調撥協助恐此輩姦匪或有同舉報復之
事亦不可不預防者若少涉周章所關甚鉅必待鎮静
數年朕方釋念至於古州八萬之舉張廣泗既見不透
則此事少急驟矣再有如此等應整理者當緩一步徐
為之雲貴兵弁甚覺勞苦朕心實為不忍亦即有旨加
恩伊等著候旨行再廣西儘有似此應整理者朕命卿
總督時一概姑緩之必待廣西兵弁營伍件件整理事
出萬全時方可動作恐卿不知朕意謂令卿作速料理
也特諭知之
雍正六年十月二十日雲貴總督(臣)鄂爾泰謹
奏為恭報滇黔二省秋收分數仰祈
睿鑒事竊照各屬收成豐歉理應
奏報(臣)檄行雲貴布政司確查詳報去後今據雲南
布政使張允隨詳稱雍正六年自夏徂秋各屬雨
水調勻兩迤高低田畝俱甚暢茂行據雲南曲靖
臨安澂江廣南廣西元江開化大理永昌鶴慶楚
雄順寧蒙化麗江永北武定姚安景東東川鎮沅
烏蒙等府咸稱所屬地方秋成分數俱有九分十
分又據貴州布政使鄂彌逹詳稱今歲自春入夏
雨暘時若高下田地均得及時播種目下早稻巳
經收穫晚榖現俱秀實通省收成惟麻哈黔西二
州安化一縣據報止有六分又廣順開州普安永
豐平越施秉石阡清溪銅仁平遠永寧畢節等府
州縣據報止有七分其餘各府州縣俱報十分八
九分收成各等情前來(臣)查貴州今歲春熟甚盛
五月以前雨水霑足插蒔應時六月内頗覺乾旱
禾苖漸枯後連得大雨以蒸曬之餘得沾潤澤水
田轉加倍發茂收成俱有十分獨高阜田及新種
地畝收成分數稍減然亦不致歉薄雲南今歲實
屬豐年據昆明等州縣呈送瑞禾瑞榖自一莖二
穗以至七八穗不等且於夏秋之交省城荷池忽
産並頭蓮二枝紅白各一又産二色蓮一枝紅白
各半(臣)同司道等往觀農民歡笑皆謂可預卜大
有是瑞應嘉兆亦未有如本年之盛者此皆仰賴
我
再雲南自入秋以後省城傳染時氣不數日即過
聖主睿鑒(臣)謹
奏
覽
同日又
奏為招撫生苖事竊照貴州陞任按察使張廣泗招
撫都勻八寨地方生苖悉行歸誠丹江各寨頑苖
不服化誨逞兇抗拒添撥官兵前往𠞰撫經(臣)於
九月初三日具摺奏
聞九月十三日據張廣泗呈稱撫提兩標以及各協營
𣲖來官兵於八月二十日以後陸續到齊擬將八
寨内背恩反復之楊牌等寨先行懲創然後直進
丹江嚴加布置查此一叚生苖地界雖屬寬廣而
要隘總滙之區在黎平者則為古州在鎮遠者則
為九股清水江在都勻者則為八寨在凱里者則
為丹江又自八寨深入則為千家寨其餘零星寨
分雖地名尚多戶口繁衆其中亦有頑梗者然皆
觀望此數處以為向背非能自為主張也今古州
早巳願聽約束現在寧帖其九股據鎮遠協遵奉
化誨者巳十之八九其尚未就撫者因切近丹江
故爾觀望至清水江一帶亦多領受告示情願内
附而八寨經本司恩威並用亦俱就撫即今背恩
反復者細查只有楊牌楊堯楊烏乜告交歸羊甲
番仰番扛等寨其餘各寨照舊歛戢輸服惟丹江
一處敢於抗違者總因寨分稠密壯丁有三四千
人加以勾結附近脅制羣苖通計不下六七千人
而且鎗械極多狡悍異常我漢土官兵雖以少擊
衆殺其多人屢經潰敗而仍然散而復聚者實恃
其衆也是以移營至衙門寨復移至甕城切近八
寨之地以便彈壓兩處并慰撫未反復各寨以待
添兵今所請之兵巳到惟一切攻戰之具尚須整
備剋日即先進八寨後進丹江大震威聲使頑苖
知所儆懼合先報明等情(臣)查生苖之役原欲示
撫故不須多兵今丹江既敢抗拒則非重兵不足
以濟事若不先制其強者即弱者亦難以歸附隨
以羣夷負險狡悍莫測天時可乘地利宜審近功
速效終無遠計須待大兵齊集慎重圖之凡事先
易者後轉難先難者後必易務籌一勞永逸俾無
煩再舉則此一大部署庶可以昭示來兹等語密
札張廣泗去後又隨札致提(臣)楊天縱除前調官
兵外再將粤西撤回之安籠等標官兵酌量調赴
遣用并將(臣)所造火箭三千枝及攩牌火毒礮等
件差弁解赴行營備用旋據各報前調官兵巳陸
續到齊又准提(臣)楊天縱咨會巳飛調安籠兵三
百名安南普安盤江三營兵共二百名委遊擊田
昌友帶領又調平遠黔西大定三協兵各一百名
長寨營兵二百名提標兵二百名令貴陽營遊擊
史應貴同提標守備任龍合營管領前往又製造
靖蠻大礮二位並火藥鉛彈等項現在差員齎解
等因是前後所調官兵合計巳六千三百餘名前
進攻取並酌留駐劄似皆可以敷用矣十月初八
日據張廣泗呈報巳於九月二十六日移營前進
十月十六日隨據定廣協副將蘇大有呈稱蒙張
撫院與卑職酌議用伏兵以待苖賊十月初四夜
卑職令千把帶兵離營盤六七里之地四處埋伏
初五日辰時果有苖賊千餘各執火鎗直衝營盤
伏兵四起與苖對敵卑職親統官兵分路追殺令
千把高選等帶兵由左路追至擺楷等寨鎗礮打
死苖賊數十名隨將擺楷也略壤頂埧搆俱各燒
燬卑職帶候補守備𫝊又新等由右路追殺至乜
告關口鎗礮打死苖賊不計其數各營官兵俱奮
勇力敵殺賊首級數顆直抵乜告寨張撫院𤼵兵
三百名亦至山梁登高應援趙參將等帶兵俱至
乜告有寨内苖賊逞兇拒敵受傷漢土兵四名卑
職親率千把奮力當先衝開寨門直殺入内鎗傷
苖賊數十并取首級衆兵將乜告等三寨亦俱燒
燬衆苖各皆逃竄現在招撫等情而張廣泗尚未
報到再先據鎮遠協副將張禹謨呈報帶兵於舊
施秉縣之栢枝坪駐劄遣土舍招撫九股及小江
各寨生苖將巳撫各寨苖頭傳齊於八月十六日
赴行營奬賞欵諭共苖頭七十二名會同鎮遠府
知府方顯於十七日設立欵場令土舍苖頭人等
先自行公舉苖頭内有衆苖素服公直能事者以
為榔頭分為三榔管理其應納糧賦俟張臬司到
日定議各苖頭俱聽從喜悦出具遵依木刻共招
出羊翁世盖等四十一寨計一千七百七十七戶
共男婦七千六百七十一名口合將各寨煙戶總
數開摺呈報等情據鎮遠府知府方顯呈報分遣
各土官土舍以及效用人等分道前往招撫隨撫
得清水江一帶生苖共一十六寨計一千五百九
十戶男婦五千七百六十七名口業經編立保甲
理合造冊呈報至認納錢糧容俟取具認狀另册
齎呈又招撫得九股之台拱生苖數寨共計二百
一十戶男婦七百八十六名口現據效力人役李
有成等禀稱情願歸誠造具戶口清册呈送到府
但行刦施秉縣琵琶寨石狗洞二寨兇苖藏匿台
拱現在責令獻出二案夥盗准其歸誠俟稍遲續
行呈報又據卭水司副土官袁三竒禀稱招撫得
清水江之者磨等寨生苖七百餘戶又土推官楊
再瀚禀稱招撫得九股之交汪等寨生苖六百二
十戸俱現在編造煙戶二共招撫生苖一千三百
二十戶俟造册到日另報等情各到(臣)竊照黔省
下游一帶邊界生苖盤踞刦殺横行阻塞道路為
害巳久如黎平鎮遠平越都勻等府生苖環處俱
在百里内外至凱里地方則二十里十餘里以外
即係生苖錯雜而居並無防隘且凱里去清平驛
道僅四十里逼近衝途關係尤鉅故自(臣)受事早
經留意詳籌博訪而後舉行是即用全力需歲月
必當開通安置而不可更貽後患者也况古州八
萬前經招撫至今寧帖九股地方及清水江各苖
現來歸附者巳四千八百九十餘戶計不下二萬
口即八寨一帶前投誠受撫者業有三千餘戶雖
楊牌等數寨復入夥丹江而反復者亦不及十分
之一今敢於抗拒者止丹江一處現在分路進𠞰
烏合之衆究何能久持據(臣)愚料黔省六千官軍
似可能勉竣此舉也前九月二十八日齎到(臣)摺
荷蒙
硃批朕見張廣泗初進苖地其敬奉之景似只用撫而
不須威力者今既用兵威撫取則善後事宜更當謹
慎為之凡新定地方利之一字萬不可與較錢糧二
字萬不可惜勿因小而誤大切諭切諭欽此十月十
五日又據提塘鈔禀奉
上諭黔省現有𠞰撫古州八萬之事又協𠞰粤西不法
㺜苖黔省所有額設兵丁或不敷用著將湖南就近
營兵酌撥一千名前往貴州聽鄂爾泰楊天縱節制
調遣此所撥兵丁著黃州副將李繩武帶領管轄再
將荆州滿洲駐防兵預撥一千名令副都統觀音保
帶領在京𣲖出大臣一員同往俟朕再降諭旨到日
起身前往常德府駐劄以資彈壓著議政大臣大學
士會同議奏欽此又議政大臣等奏前事奉
旨依議湖南所𣲖官弁兵丁俱著揀選賢能精壯者𤼵
往并多給口糧令其速行起身再著該提督廵撫預
𣲖兵丁一千名聽候調遣欽此(臣)伏讀
聖諭敬謹詳繹仰見
皇上慎重邊疆矜恤苖夷之至意今粤西不法㺜苖業
經𠞰滅丹江現在進𠞰各處多巳投誠又得楚兵
一千名以壯聲勢更易於竣事應俟咨會到日將
湖南官兵令暫駐黔界以資彈壓若前進黎平鎮
遠時或復有頑梗生苖不遵化誨(臣)即當就近調
遣協同擒治其預𣲖候調之一千名楚兵似可無
庸再遣至於凡新定地方利之一字萬不可與較
錢糧二字萬不可惜勿因小而誤大煌煌
寳訓(臣)當時刻凛體無如兩省文武半識見不廣能於
利上辨公私於錢糧酌盈絀者則巳屬賢才而不
知大體不謀遠計纔有一事而先自驚慌纔了一
事而每多矜肆能事之人即或為誤事之人雖復
諄切剖示似亦當下明了不能臨時變通如祖秉
圭者并不如祖秉圭者殊復不少(臣)惟有竭盡血
心自勉之共勉之誓勿負
殊恩巳耳除俟報到作何𠞰撫情形再行具
奏外所有進取丹江𠞰平乜告擺楷等寨并九股等
處生苖先巳投誠緣由合先奏
聞伏乞
聖主睿鑒
訓示施行謹
奏
張廣泗楊天縱皆備悉奏聞矣
同日又
奏為奏
聞事竊照橄欖壩緬和尚與頭人叭護叭瞻等向為惡
目刀正彦之心腹因見正彦被獲地方歸流藉稱
代主報讐煽惑愚夷放火打仗冀圖仍霸一方(臣)
據參將邱名揚禀報隨即調遣官兵立飭臨元鎮
總兵官孫宏本前往相機𠞰撫去訖業於九月初
三日
奏明在案九月二十五日據孫宏本邱名揚并元江
府知府遲維璽等各禀報内稱逆夷等自前經擊
散之後復於九月初九初十等日聚集一千餘人
突擁至叭泥意在阻拒水口糧運屯劄山梁倚恃
鎗礮攩牌欲來攻擊在營備弁等隨率兵奮勇殺
退傷死賊人甚多我兵亦陣亡三人餘賊仍屯聚
江上阻斷隘口因各路官兵尚未到齊不便輕進
惟令各營嚴謹防備等情(臣)隨飛檄各處將弁領
兵速進并備軍器藥餌差送軍前及催䟎糧運速
往接濟札諭行營文武但嚴督守禦俟大兵齊集
然後進攻又預備督撫兩標兵五百名提標兵六
百名開化永北二鎮各兵四百名劍川協兵一百
名聽候調遣十月初一等日又據軍前各員報稱
江上逆夷猶復聚結不散且脅逼隣寨挾制土司
每晚遥放鎗礮以作聲勢甚屬猖獗而參將邱名
揚現患時疾行營兵弁染病者甚多請添撥官兵
以便進取等情(臣)查逆夷反復原止橄欖壩一隅
其六茶山等處並未變動今據報續𣲖官兵巳於
九月二十四以後陸續齊到以四千之衆分路進
𠞰本不難立破但𬗟和尚叭護叭瞻等遍行鼓惑
到處逼脅兼挾制宣慰司刀金寳以威嚇夷衆雖
各處堅稱誓不從賊然夷性犬羊未可深信且地
界緊連外域關係甚鉅臨元鎮總兵官孫宏本雖
知努力然不識機宜短於駕馭伊駐劄該地方年
餘並不能察夷情動静及報橄欖壩嘯聚經(臣)面
詰猶力言無事可但放心(臣)巳破面嚴飭時提(臣)
郝玉麟在省亦親聞知參將邱名揚以少應多使
賊不敢犯有勇有謀實可資指臂前聞伊染病(臣)
徹夜不能寐屢差弁役致送銀兩參藥等物親往
看視今雖病巳小愈稍能行走尚未堪驅馳(臣)再
四籌思若不剋期𠞰滅恐致滋蔓而得人實難未
敢輕任提(臣)郝玉麟今春前往查勘地方曾遍歴
各版納熟悉情形非提臣再行親往相機𠞰撫並
查起事之由加意安置恐孫宏本不足恃難以妥
辦(臣)前經面商巳有成議是以將前備之兵一面
調𤼵限日到普洱等候一面札致提臣率本標兵
六百名急速起程於普洱會合統領前進分遣調
度訖諒橄欖壩逆夷始初造意原欲勾結各夷羣
起作亂今各處既未附和獨江壩一處究何能為
料提臣到日自能完事似可無煩
聖慮也合先繕摺奏
聞伏乞
聖主睿鑒(臣)謹
奏
著郝玉麟前往甚是一到自然成功者專候捷音邱名
揚想今大愈矣
同日又
奏為奏
聞事竊照川省雷波土司楊明義私遣部落幫助米貼
逆夷刦奪糧運傷害兵丁並誘結覺阿路阿照平
底等處苖蠻聚衆妄行欽奉
諭旨𤼵兵擒𠞰(臣)隨調撥滇黔漢土官兵三千名令參
將哈元生統領星馳前往料理并照會鶴麗鎮總
兵官張耀祖帶該鎮標兵五百名馳赴軍前統領
滇黔官兵分路堵截擒拏業經
奏明在案七月二十一日准四川提(臣)黃廷桂咨稱
雷波等蠻勾通跳梁不法欽遵
上諭遣兵進𠞰但自雷波以至結覺及阿照阿路一帶
地廣山深必須分路堵𠞰今𣲖官兵俱走谷堆會
合𣲖滇黔官兵八百員名渡江抵以密哥駐劄二
千餘名渡江由魁虐取路至阿驢交界阿路嗎地
方駐劄以便堵截會𠞰等因(臣)隨飛行參將哈元
生就近酌𣲖官兵八百員名前赴以密哥斷野低
密落賊苖逃遁之路并令哈元生帶漢土官兵二
千餘員名星赴阿驢交界駐劄聽候分遣嗣准提
(臣)黃廷桂陸續咨會遣𤼵官兵攻破平底夷寨二
處至地歪躧探賊巢沿山左右皆阿路惡夷分兵
進𠞰并𠞰洗阿路覺覺亨罵數處隨破遇紅寨至
巴普猓賊奔敗過河官兵後追連破步□三黑亨
革勺勒姑四處又直搗阿照哈都嚕狡夷巳經逃
避由黑姑嚕逹羅一路跟追楊明義巳逃往哈都
嚕地方到簸箕&KR0749;攻克九洞𠞰殺賊苖無遺又至
北山箐溝并悟覺直至波哈地方殺賊甚多又攻
克野低密落等因據武定營守備王廷標申報九
月初一日奉令帶弁兵攻打阿基初&KR0749;擒𠞰噶哈
督令弁兵齊進賊人逃散捉獲男婦等情十月初
四日又准提(臣)黃廷桂咨會滇黔官兵遠來糧運
不易而川省兵糧又跋&KR0881;維艱倘不能接濟滇黔
豈不反累軍營况渠魁卑租巳獲楊明義潛藏深
箐偷延旦夕仰仗
天威指日即可就擒其特口寨阿驢交界駐劄滇黔官
兵無容留駐均應撤回除行哈參將外相應備移
等因正在轉行間初六日又准黃廷桂咨稱差員
由拉密一路搜捕楊明義復逃山箐發兵圍困於
九月十六日在過橋轉上深箐内拏獲楊明義羈
禁行營十月初七日據參將哈元生呈稱奉四川
黃提督牌開阿驢交界阿路嗎地方川省巳𣲖官
兵堵截况渠魁巳獲滇黔官兵無庸留駐仰職將
原領官兵俱行撤回卑職遵於九月二十日先令
遊擊張世傑帶兵起身卑職率遊擊卜萬年自校
頭口起營至阿驢猓古地方劄營二十二日夘時
起營行有四五里忽見四山蠻子約數千披甲掛
弩懸刀環遶數十餘層竟來抵敵將卑職同卜萬
年圍困垓心隨喚阿驢訊問蠻子為何叛逆回稱
並不知道卑職帶兵二百名架大礮衝開殺散賊
蠻數十餘層搶上赤布岩卜萬年隨後帶兵奮勇
登岩會合查點官兵有督標千總蘇世爵職標委
署千總劉雄把總張應舉馬玉四員陣亡四山賊
蠻仍然環遶卑職令阿驢呌喊賊蠻答說是沙罵
家人卑職看來明係阿驢部落阿驢難辭其責二
十三日卑職帶把總胡亮兵丁二百名用對子鎗
分打殺死賊蠻無數正在對敵有臺兵王應宗禀
稱二十二日賊蠻將烏蒙府運到糧二十石盡行
搶去今日來圍住小的們幸遇兵到始行奔散本
日有卑職差調遊擊張世傑到赤衣臺會合賊蠻
仍然不退二十四日卑職等各帶精兵令遊擊卜
萬年張世傑領兵埋伏左右箐内卑職督兵中路
三下夾攻賊蠻大敗奔逃因值大霧不便追趕查
赤衣臺係阿驢適中之地運糧要路卑職呈請鶴
麗張總鎮帶兵過江駐劄調度以便進𠞰逆賊其
陣亡兵丁查明另報至帶土兵五百名染病多半
所存無幾不敷遣用巳呈請張總鎮檄行威寧營
府飛調阿底等五目土兵五百名漢兵除調本營
鎗手五十名威寧營兵二百名畢赤營兵五十名
共漢土兵八百名星夜前赴以資遣用再阿驢界
連阿路嗎阿都沙罵一帶現有川兵臨近駐劄請
咨四川提督飭令將弁就近堵𠞰等情(臣)隨飛行
鶴麗鎮總兵張耀祖就近調撥官兵星往應援并
令該鎮親自過江調度并咨川提(臣)黃廷桂𤼵兵
堵擒因在(臣)標之禄鼎坤熟悉彼地情形情願前
去效力(臣)又行東蒙鎮總兵劉起元烏蒙府知府
陸世宣在魯甸等處調撥土兵一千一百名令禄
鼎坤管領前赴軍前協助擒𠞰去訖該(臣)查得川
省土司楊明義等向有涼山賊衆聽其指揮因而
勾結阿路等處苖蠻恣行不法今奉
旨會兵擒𠞰川提(臣)黃廷桂親統大兵先攻克阿路等
處又𠞰滅雷波部落首惡楊明義等旋亦就縛似
此調度迅速紀律嚴明各路官兵加倍奮勇計不
日可以竣事惟是阿驢阿路嗎一帶蠻夷忽又作
變聚衆截路殺傷官兵斷難寬縱現移會兵撲滅
覆另行具
奏外所有咨會𠞰擒楊明義等情形及阿驢等處賊
蠻擅行傷害官兵緣由理合一併奏
聞伏乞
聖主睿鑒(臣)謹
奏
黃廷桂數次奏聞矣此番黃廷桂諸凡調撥進取機宜
甚屬可嘉朕深為奬悦慶用得人也
硃批諭旨卷一百二十五之八
欽定四庫全書
硃批諭旨卷一百二十五之九
硃批鄂爾泰奏摺
雍正六年十月二十日雲貴總督(臣)鄂爾泰謹
奏為恭謝
聖恩事雍正六年九月二十八日(臣)齎摺家奴蒙
恩賞給驛馬齎回
御賜(臣)玻璃瓶四件番八緞二聯重陽糕一匣松仁糕
佛手糕青果糕梅蘇糕各一匣乳皮酥乳餅共一
匣白石榴一簍抵滇(臣)隨郊迎至署恭設香案望
恩賞給驛馬齎摺回滇(臣)恭迎入署敬啓摺扣伏讀先
後
硃批奬勵矜憐如聞
天語裁成指授如對
天顏(臣)身居萬里心戀
九重敬念
萬壽令節不獲與在廷諸臣同侍
左右兵效趨蹌復以苗疆未靖料理需時又不敢具
奏陳情恭請
陛見瞻依之私日久倍切懇祈
聖慈垂鑒(臣)於事竣之日馳驛赴京俾得以跪覲
慈顏親聆
亦不至遲誤為此繕摺恭謝
聖恩伏乞
聖主睿鑒
俞允施行(臣)謹
奏
覽
同日又
奏為欽奉
聖諭事竊照粤西西隆州八達寨兇夷顏光色等肆横
抗拒屢傷官兵及至大軍齊集計窮勢迫賊黨將
首惡顔光色光東殺獻請降經(臣)節次摺
奏因賊黨恃險負固仍行支延不即投誠(臣)行令該
鎮協等作速會兵進𠞰據報於八月二十八九兩
日破&KR0749;燒寨殺死賊衆無算倒戈投降及奔竄擒
獲之把事抱金等計共男婦一百八十餘名口逆
賊巳靖賊巢盡燬顏賊家屬應聽粤西文武協同
緝捕滇黔官兵俱於九月初四日撤回等情(臣)巳
繕疏
題報在案續於九月二十八日齎到(臣)前報明粤西
土目摺内荷蒙
硃批提督田畯又親往矣但廣西兵將業已氣餒田畯
亦係中材料此事伊等未必能成功卿當身任料理
有何分疆界之嫌疑也賊衆經此一番必然氣盛諸
凡不可輕視所調進取將弁務令慎重從事可也欽
此及十月十五日齎到(臣)摺内又蒙
硃批廣西兵將既如此伎倆卿當獨任料理之一切機
宜遵旨通飭行欽此又據提塘鈔稟知已經奉
旨廣西八達寨㺜苖素行不法經田畯奏請撥兵𠞰撫
而籌畫辦理未能周詳派兵數少所遣之員又非練
達以致賊㺜聞信預先準備近聞官兵屢攻不克輕
率先進致傷官兵朕心深為軫惻向來廣西營伍廢
弛兵丁懦劣而提督田畯才猷中平總督孔毓珣相
隔路遠難以辦理著將廣西提督以下弁兵悉聽鄂
爾泰節制調度其從前進𠞰㺜苗被傷之弁兵著該
督撫優加賞䘏將來事竣之日仍照例加恩欽此(臣)
查顏光色等本係小醜縱夜郎自大實擒治不難
獨以巢穴堅牢噐械銳利粤省弁兵先有畏避之
意以故臨陣不勇益致猖狂今雖仰仗
天威不旬日皆已屠滅然逆賊家屬早經逃匿兇惡黨
羽多未擒獲為粤省計正應趁此聲勢搜除惡類
將附和餘衆加意安插庶可懲一儆百而力半功
倍乃提(臣)田畯計不出此於九月初四日抵八達
隨於十一日回柳僅留遊擊一員駐劄彈壓似此
料理殊屬疎漏(臣)查訪顏賊之妻子家口現在粤
屬之底母八白寨其附和黨羽聞約聚數百人現
在粤屬之馬白寨(臣)接准部文後即當通飭將弁
並剴切示諭有自來投誠者免死安插其抗拒擒
獲者立行正法再咨商粤西撫臣令該管州縣將
附近八達各寨遍行撫慰嚴禁胥役毋得藉端恐
嚇務示之以信然後夷心可安粤㺜強悍非諸苗
比並非僅兵威可以伏制也再賊黨抱金等總兵
蔡成貴原不應帶回安籠因其畏法先殺賊獻首
旋即投誠而呈詞内又有粤員激變不願歸粤之
語若解交粤省反恐滋事故暫准帶回現在發審
俟審詳到日或就黔地安插或另遷徙别省(臣)當
酌議會同粤撫臣請
旨遵行至於安籠遊擊田昌友等雖深抵賊寨折損弁
兵但既奉軍令何敢退却而兩路粤兵不能前進
亦豈能預料田昌友等似應無罪而粤員按兵不
動之語實屬卸過之詞右江鎮總兵官段宗岳急
欲滅賊不量兵力調度失宜則誠有之若謂其柔
懦觀望尚不至此即粤屬遊擊常顯虎領兵初到
八達被賊子詐誘暗築礮臺堅固巢穴以致屢攻
首已戮賊寨已平似可仰邀
聖恩均予寬免以勵後效除俟准到部文欽遵料理外
所有此案情節理合僃細陳明伏乞
聖主睿鑒施行(臣)謹
奏
今命卿兼督粤西一槩酌量合宜料理奏聞可也
同日又
奏為覆
奏事雍正六年九月二十八日齎回(臣)前摺内奉
硃諭此係祖秉圭之奏朕前批諭昨伊到京繳進隨便
發來卿看欽此(臣)細看祖秉圭奏摺敬誦
硃批此事汝識見卑小矣豺狼驅入内地而不能化任
其野性永為地方之患爾身為大臣職掌封疆忍心
坐視乎若言不完糧為失體便今直省百姓能人人
遵法完納乎失體豈在此此皆從前督撫任任推諉
代代因循之所致天工人其代之若遇實力為國家
利害置於度外之人自能料理欽此伏查貴州苗夷
素多不法擾害居民難以枚舉祖秉圭固已深知
據稱貴陽等四府之苗最為悍野自長寨等處盡
法懲創之後皆喪膽畏服又稱都勻府數處尚有
負固不法欲撥兵懲創又稱有事則必加懲治不
事姑息是祖秉圭亦知懲創者現俱畏服負固者
終湏懲創矣乃以早經就撫之八萬古州而謂不
必取現在横肆之都勻等苗而又不即治然則禦
苗之道豈僅大張曉諭而遂可以畢事乎至稱一
加懲創則皆可安靜無事但嗣後偷竊小事不敢
保其全無等語此則浮游之論瞻顧之情竊照苗
疆險遠夷性貪頑無論懲創之後偷竊小事斷不
能全無即安靜之後燒刦大事亦料所時有縱日
後反復為患與目前横肆為患者孰遠孰近孰多
孰寡若或慮及將來因而遲疑現在將利害之念
重則民社之計輕若大若小必無有肯擔任一事
者(臣)本係凡材非不知事關重大力不能勝自莅
任至今請𠞰請撫若有急不可待者實以身受
殊知萬難報稱良心不昧血氣未衰務期及(臣)之身為
苗疆荒服稍定規模俾後來勝(臣)者易於布置即
不及(臣)者亦難以推諉故如長寨如泗城如烏蒙
鎮雄如鎮沅威遠茶山車里等件雖多人勸阻諸
務艱危而立意不回誓欲掃蕩者萬里(臣)心殊未
敢稍懈夙夜也且祖秉圭亦知以人道責豺狼難
以奏效矣殊不思以人道責豺狼固不可以化誨
若以豺狼待豺狼未嘗不可以羈縻今豺狼入内
地且復傷人而曰不可殺並不必制是厚豺狼而
薄人人將何賴在祖秉圭所難者原不在八萬古
州知(臣)此舉必先由丹江丹江逼近腹地兇惡強
悍即現今抗拒官兵伊所稱都勻黃平一帶負固
苗也恐不能勾當或致貽累故先事密陳而黔省
傳言謂丹江生苗原欲就撫因祖秉圭先不肯招
撫言之甚力後於教場操兵時又揚言於衆謂生
苗必應𠞰滅斷不留遺種以故丹江聞風牢作凖
備即提(臣)楊天縱手札亦有祖撫軍何不說撫必
定說𠞰此人心不可測等語然此事實出情理之
外(臣)不敢全信其有也再化出生苗一件(臣)前赴
黔與楊天縱面商密委劉成謨何經文等行事祖
秉圭任藩司時即不以為然續見化出數百寨欲
入銜詳報楊天縱謂此係總督專委之事藩司並
未與力如何假得從此益不悦後署撫事又有化
出生苗楊天縱照例欲令赴省叩見伊先阻止且
向司道說那裏閒錢賞他楊天縱深為之不平後
(臣)聞知隨寄札勸解茲看摺内專指提臣撫臣而
並不及(臣)者以此案叨蒙
聖恩奬勵逾分伊隱約其詞意謂(臣)無功冒
賞也至於銀兩米石錢糧兵餉多少費省等語實因識
見卑小故議論鄙陋多自相矛盾敬讀
聖諭諄切周詳莫不洞燭(臣)諷誦數四且感且奮不禁
涕淚之沾襟也伏念易為之事定有先(臣)而為者
何待於(臣)若明知事屬難為而在所當為(臣)更或
敢推諉或敢因循捫心自問何殊悖負懇請
聖鑒但責(臣)成效寬以時日(臣)務當竭盡血誠以完竣
斯舉也除𠞰撫丹江緣由另摺陳明外合行覆
奏(臣)謹
奏
覽奏知道了
同日又
奏為設法彌補無著之虧空以清積案以實庫帑事
竊惟倉庫錢糧最關緊要(臣)自到任後將所屬虧
空各案嚴飭承追督催各官竭力催追雖亦少有
還補終難如數全完若不設法補苴終致
國帑虚懸但其中有有著者有無著者自當分别追
補以期濟公(臣)查雲南通省新舊虧空共十五案
内除署永昌府事參革同知梁衍祚臨安府參革
知府王僴雲南府參革知府韓鍾廣通縣參革知
縣劉淑元謀縣參革知縣徐鳴鸞署武定府事開
化府參革知府佟世祐元江府參革知府張嘉穎
以上七案或有家産可以變補或有借欠可以追
償(臣)已分别勒限嚴追其有應行咨追者亦經分
咨旗籍照數完追又順寧府參革知府范溥名下
虧空銀錢銅鉛等項已經
題請著落前任督(臣)高其倬署撫(臣)楊名時原任按
察使江芑各名下分賠其餘現在查追不致無著
外尚有鎮南州參革監故知州陸應幾南安州參
革知州王志正新平縣參革監故知縣蹇王臣宜
良縣參革知縣申稼呈貢縣參革監故知縣饒啓
心昆陽州參革監故知州何大寵馬龍州參革監
故知州許日藻以上七案虧空共計未完條丁鹽
課等銀九千二百五兩二錢零未完米一萬六千
六百一十六石零折算該價銀一萬一千六百三
十一兩零未完穀一萬六千五百一十五石零折
算該價銀五千七百八十兩四錢零通共該銀二
萬六千六百一十七兩五錢零屢次移咨各原籍
查追據稱並無產業可變任所本身家屬又已衣
食不充雖監禁嚴比毫無設措不過徒稽歲月䆒
於錢糧無補(臣)籌之再四必須早為設法彌補庶
不致倉庫有虧查滇省欺隱田土内如從前漏報
勳莊叛產等項不自行首報别案發覺審出應令
納價准為己業又滇省各官蒙
皇上洪恩賞給養廉已優裕足用如有現任官委署他
任者其署任内養廉不應全給現議扣留一半以
上二項俱有騰那即以此二項代補遠年無著虧
空陸續完報約計兩年便可全數通完如是則積
案清楚帑項亦不致虚懸矣緣係設法填扺虧空
未敢具本題請理合繕摺陳明伏乞
聖主批示遵行(臣)謹
奏
有旨諭部盡著寬免矣如此卿可少省心力
同日又
奏為查出官莊實餘租息歸公裕賦事竊照滇省文
武衙門大半向有官莊收租取息匿不報聞(臣)通
行各員據實開報先據糧儲道元江等府安寧等
州縣報到官莊田地并查出(臣)標五營向有開墾
老丁田地及丈出新淤自報田地又東川府查出
已故祿氏養贍並文武官莊經(臣)摺
奏聲明武定等十府州縣俱有官莊另報在案除東
川府之養贍官莊業同該府丈出田地彙疏
題報外今據武定姚安馬龍羅平姚州鎮南定遠定
邊等八府州縣并永昌道臨安府嵩明石屏二州
祿豐楚雄廣通等縣陸續報有官莊田地并查出
撫標左右兩營亦有新墾官莊連前所報田地合
算計共十一萬四千六百二十九畝零該年收京
斗米糓麥蕎豆二萬四千二百一十五石七斗零
銀二千四百六十七兩七分零除完納條丁秋糧
公費并留給義學束修老丁孤寡口糧外實餘京
斗米糓麥蕎豆一萬二千九百二十九石四斗零
銀一千九百六十八兩六錢零俱應歸公現飭藩
司分析造具清册詳
題彙入奏銷册内報銷内(臣)標陸凉州馬場(臣)於雍
正四年到任後清查本年分已收獲租息銀一千
兩至雍正五年分徹底查清年該豆麥變價銀一
千六百四十八兩零除完魚課條糧外實餘銀一
千四百三十兩業經全數歸公今六年以後應俱
照五年收交其各屬官莊租息俱於雍正六年為
始入册歸公至此外或仍有零星未報及已報而
未及造册者現催清查造册另報再雍正五年十
月内(臣)查報官莊摺内荷蒙
硃批向聞滇省鎮臣甚苦毫無出息此等營中官莊地
畝應賜與營標為養廉者卿當斟酌之欽此(臣)查滇
省提鎮諸臣元年以前原俱豐裕皆因多食空糧
收受規禮之故自元年以後漸次減少(臣)到任之
初密查各鎮親丁糧猶有加倍公費糧猶有一百
二三十分不等經(臣)嚴檄通飭并懇切開導二年
以來始無此陋弊計提臣一年所入不及四千兩
各鎮一年所入不過二千餘兩此外原别無出息
而貴州安籠鎮(臣)蔡成貴向來即無染指清窘尤
甚是以(臣)於各鎮諸臣凡有調遣及各有事故自
二三百兩以致千兩皆酌行資助在此等官莊地
畝屬營中者合計不及數百石糓米即全數留給
亦無關錢糧但上有私匿下必多影射於清查隱
占一事不無干礙故不若全數歸公使民間不得
藉口仰荷
聖慈垂念邊鎮之苦據(臣)愚見或於報明公件餘剩歸
公銀一萬三千兩内每年各
賜與數百兩添作養廉則感切之餘自必愈知奮惕是
否可行(臣)未敢擅便合併陳明伏乞
聖主睿鑒(臣)謹
奏
另有旨諭内閣頒𤼵
同日又
奏為奏明借動庫項收鉛運售獲息情由仰祈
睿鑒事竊照滇省自雍正元年起設爐四十七座鼓鑄
制錢需用倭鉛因本地所產無幾購買艱難故於
黔省之丁頭山馬鬃嶺齊家灣等處開採鉛厰委
蒙化府同知前任晉寧州知州朱源淳前往採買
運滇供鑄其厰鉛每百觔黔省例抽課二十觔滇
省買價每課鉛百觔丁頭山議定銀一兩六錢齊
家灣議定銀一兩五錢馬鬃嶺議定銀一兩四錢
照數解黔
奏報由來已久迨雍正五年分經(臣)
題請減爐九座止存三十六爐用鉛既少又值滇之
羅平州屬卑浙塊澤二厰出鉛頗旺運局搭鑄儘
可敷用遂將黔厰之鉛停運第馬鬃嶺等厰俱在
僻壤山路﨑嶇難以通商而開採小民又半係赤
貧苦無工本不能久貯每鉛百觔厰價已減至八
九錢一兩不等若不設法收買勢必星散以有效
之厰而坐視廢棄實屬可惜是以暫於司庫借動
鹽餘銀兩作工本脚價仍委朱源淳收買除課鉛
照原定之價解黔報銷外餘鉛按時價收買統運
漢口賣給京商所獲餘息儘數歸公自雍正五年
二月起至九月止共發過銀二萬兩收獲鉛二百
萬零今已運過鉛二十萬約計工本脚價盤費每
百觔共銀三兩五錢而漢口之價則係四兩五錢
每百觔實獲息銀一兩尚存鉛一百八十餘萬現
在陸續分路輓運通商照前合算除歸還本脚之
外約共可獲息銀二萬餘兩此後即以息銀動用
隨厰内出鉛多寡儘收儘運無庸再發工本其所
獲息銀俱於歲底
奏報充公至滇省鼓鑄倭鉛每百觔節省銀一兩不
在此數内前已
題明仍留為運錢脚價之用另於鼓鑄案内報銷再
查齊家灣一厰硐老山空無人開採而畢節地方
新出雞厰可以抵補(臣)現咨商貴州署撫(臣)沈廷
正會
題所有雞厰鉛課仍歸黔省報銷餘鉛統令滇員買
運餘息歸公庶辦理得以畫一而於錢糧亦不無
小補矣所有借動庫項收鉛辦息原委理合僃細
奏明伏乞
聖主睿鑒(臣)謹
奏
好諭部鈔錄存案矣
雍正六年十一月初十日雲貴總督(臣)鄂爾泰謹
奏為恭謝
聖恩事雍正六年十一月初五日(臣)齎摺家奴蒙
恩賞給驛馬齎回
欽賜(臣)
御服天青寧紬羔羊皮褂一件醬色寧紬羔羊皮袍一
件哈密瓜一圓藕粉八包抵滇(臣)隨郊迎至署恭
設香案望
闕叩頭謝
恩祗領訖伏念(臣)盡心竭力情知矢效涓埃而報
國酬
恩實難自安衾影顧幽獨而增慚對
帝天而滋懼覺感頌之詞更不能著一語而回首
殿廷不禁心依而神馳也為此繕摺恭謝
聖恩伏乞
聖主睿鑒(臣)謹
奏
覽卿奏謝矣
同日又
奏為欽奉
聖諭事雍正六年十一月初一日辰刻准兵部火牌齎
到
内廷發出黃包匣一件内奉
硃諭三道錄示
敕諭一道并石禮哈條奏一摺戶部主事楊秉乾條奏
一摺
硃批石禮哈奏摺二扣
硃諭高其倬石禮哈各一道又陳世倌參石禮哈鈔摺
一扣(臣)敬誦
批諭仰見我
皇上慎重邊防軫惜苗命務籌萬全或恐生事之至意
正擬密札張廣泗囑令遵照相機料理同日午刻
適張廣泗差弁來滇敬錄
敕諭并鈔怡親王大學士等公字密示到(臣臣)隨即日
詳細札覆去訖至本月初五日(臣)齎摺家奴回滇
前事摺内荷蒙
硃批前因各處奏到已遣廷臣密往張廣泗行營將朕
初意一併僃悉諭卿知之矣卿等酌量相機合宜為
之欽此又另摺内荷蒙
硃批古州八萬之舉張廣泗既見不透則此事少急驟
矣再有如此等應整理者當緩一步徐為之雲貴兵
弁甚覺勞苦朕心實為不忍亦即有旨加恩伊等著
候旨行欽此(臣)伏讀之下不勝感切倍深省惕竊照
張廣泗已平八寨擬赴丹江并湖南派撥預僃官
兵應調應停緣由(臣)已於十月二十日具摺奏
聞茲
欽差翰林牧可登春山二臣現在軍前同張廣泗詳勘
八寨畢業前進凱里相度形勢酌量𠞰撫仰頼
聖主仁威或易於就緒自應速圖倘進取實難不過勉
強從事即當宣布
上諭徐徐撤兵斷不敢回護前議以致紛擾至前石禮
哈等摺奏(臣)細看所議皆止就黎平之八萬古州
而言猶多未確查都勻黎平二府連界而由都勻
不能直逹黎平者正以丹江一帶生苗横截道路
並非古州苗界有以隔之也清水江諸水下通楚
之黔陽縣直入大河上通平越屬之重安江並可
至黃絲驛而舟楫不通貨財不廣者則以九股一
帶生苗動刦商旅亦並非古州苗衆有以阻之也
從來富庶之地半少頑民為其身之可愛而欲重
保其貲也今既稱古州富庶更多土產而以燒殺
搶擄等事全以歸之恐事不盡然是以(臣)於昨歲
委張廣泗親至古州業經招撫而並未科糧編戶
若不欲取者誠欲開通丹江次及九股先沿江設
汛俾河路通行然後合八萬古州改鎮添兵以籌
長久此黔省百世之利大局所關其苗地些微糧
賦並不足以較多寡論有無者也統俟張廣泗等
如何料理是否可成(臣)再詳細商酌籌議善後事
宜請
旨遵行抑(臣)更有陳者苗疆賊藪兵事時有凡有舉動
務當示以鎮静斯可以安民心而一衆志方張廣
泗初進丹江界見苗賊強多恐衆寡不敵或致失
事遂暫退衙門寨以待添兵時省内訛傳張廣泗
乘夜逃遁狼狽不堪行李搶奪一空漢土兵丁傷
亡數十人(臣)聞信立即差探又接楊天縱札并有
苗賊強悍勝似官兵而官兵鎗械亦不如苗賊堅
利等語(臣)覆云若果如此則平日所操練者何人
所整備者何器是則提軍之責矣續據沈廷正來
札云密差確探並無此事對敵時傷數人是實餘
俱係謊言(臣)復經訪問而羣議始息如會𠞰粤㺜
之役所調安籠官兵不過數百人而司道等官俱
倉忙失措議請撥兵五百名移駐安籠又請撥兵
五百名駐防黃草壩派府派廳僕僕道路見(臣)以
為不可初頗不以為然及不日八達已平官軍回
汛始復帖然無詞凡此擬議雖皆屬慎重急公之
意而上官過於驚慌小民未免惶惑邊荒苗猓之
地尤不可不審處者也相應備陳(臣)謹繕摺奏
聞統乞
聖主睿鑒
訓示施行(臣)謹
奏
有旨諭張廣泗矣
同日又
奏為奏
聞事案照參將新授雲南元江協副將哈元生帶兵前
往阿驢交界阿路嗎地方堵擒川省賊蠻後奉四
川提(臣)黃廷桂行令撤回於雍正六年九月二十
二日行至阿驢猓古地方忽有阿驢部落糾衆數
千攔阻打仗殺傷弁兵搶奪糧米哈元生設伏夾
攻賊蠻始行敗走(臣)據申報飛行鶴麗鎮總兵張
耀祖就近調撥官兵星往應援并令該鎮親自過
江調度會𠞰並咨川省提臣發兵堵擒一面調撥
土兵著令在(臣)標效力之祿鼎坤管領前往協力
擒𠞰并查起事緣由去後(臣)隨於十月二十日具
摺
奏明茲據鶴麗鎮總兵官張耀祖東蒙鎮總兵官劉
起元及軍前各員陸續呈報並准四川提(臣)黃廷
桂咨會前來該(臣)查得阿驢地方遠在金沙江外
界連川省沙罵等處雖向屬烏蒙所轄久已不服
管束素稱野夷前哈元生領兵進𠞰米貼追至江
外阿驢土官方就撫歸誠後哈元生奉調復帶兵
赴江外阿路嗎地方駐劄堵擒雷波賊蠻阿驢土
官曾送牛羊炒麵以為犒軍并幫夷夫擡送軍裝
原極恭敬哈元生亦經賞以銀兩緞疋花紅等物
各皆領謝而去並無動靜祇緣哈元生將阿驢土
官帶於行營聽用其母疑有傷害之意而頭目等
遂言他將土官土目都擒殺完了那裏饒得你我
好也做一出不好也做一出隨令部落夷蠻勾連
親戚藉稱報讐乘哈元生回兵之日糾衆數千重
重圍住行兇截殺哈元生當賊衆圍困時奮勇奪
占山梁率同官兵攻擊二晝一夜始將賊人殺退
即相度形勢擇地于赤衣臺下營旋又攻打賊寨
搜獲蕎糧數百石得以接濟復于十月十四十九
等日分兵搜𠞰逆猓與官兵對敵被官兵斬首多
人仆巖投江死者不計其數活擒二賊又分路跟
追阿驢夷寨已騰空逃遁查汛逆黨去處俱逃往
阿都阿不囉地方躱避附近阿驢之拉金者呢阿
都並沙罵所屬夷目拖科拖却等皆係阿驢姻親
曾幫兵助惡而拖科係阿驢妻父拖却係阿驢姨
夫尤出死力今新陞肅州鎮總兵王剛奉川提臣
調遣巳帶漢土官兵一千四百名于十月初八日
先到赤衣臺原調駐劄以密哥地方堵禦之遊擊
康世顯帶所領官兵沿江而下守備馬似龍帶兵
渡江而上總兵張耀祖因溜筒江險遠在黃平寨
大井壩打造大小船隻率本標兵威寧營兵俱于
十月十八日渡江赴赤衣臺會合其餘調撥滇黔
漢土官兵皆計日可到張耀祖等聞阿都夷目乏
嗣係接養沙罵土司之子為嗣且係世代姻親阿
都夷目倚新撫沙罵土司之勢故敢容留逆黨已
商同王剛勒令沙罵土司速赴阿都令伊子沮姑
獻出逆黨免其𠞰戮否則立即進兵擒拏以彰
國法十一月初九日又准川提(臣)黃廷桂咨商助惡
現有川蠻應否分地各𠞰等語(臣)已札檄張耀祖
謂造意不自阿驢毋得濫行屠戮但殲其渠魁應
撫其餘黨并就近與川提臣妥酌去訖竊查野夷
不法傷害官兵固應會兵合𠞰以示懲創但念此
事阿驢土官既並無反復亦何必拘留行營即便
留營聽用亦應先行曉諭以安夷心續即糾衆圍
截意不過為土官又何難將阿驢立放即令阿驢
明白開示以散羣夷况哈元生原帶官兵二千一
十四員名内除分遣安臺并患時氣染瘴者約數
百人彼衆我寡尤當防備更須權宜乃哈元生奉
檄回兵並不慎重以致陣亡千把四員兵丁四十
餘名雖據稱總因卑職進𠞰烏蒙米貼殺賊過多
故賊蠻痛恨特來報復等語而自恃勇敢氣高志
滿遂致僨事誤師實哈元生有以啓之釁也(臣)於
兩省將禆凡有寸功皆不敢掩没凡有大過亦何
敢姑息自應據實
題參請
旨革職嚴加處分以為輕肆者戒至于哈元生肝膽勇
略實屬將材前進取烏蒙𠞰滅米貼皆係首功現
奉
諭旨造冊議敘合無將功贖罪從寬留任以勵後效此
出自
皇上格外隆施非(臣)所敢擅請者也除俟事竣一併具
題外所有賊蠻起事緣由並現在𠞰撫情形合再奏
聞伏乞
聖主睿鑒(臣)謹
奏
朕前已有諭旨料卿必參奏者以哈元生之任事豈忍
將此等事治罪也况朕已用伊安籠總兵矣題到之日
朕或令將功贖罪或寬免處分再斟酌有旨
雍正六年十二月初八日雲貴總督(臣)鄂爾泰謹
奏恭請
皇上聖安
朕躬更甚安好卿好麽立春日祭
祈穀壇回卿奏適至誠所謂新春同囍也
同日又
奏為恭逢
聖誕慶覩祥雲事雍正六年十月二十九日恭逢
萬夀令節(臣)率在省文武官員人等在五華山朝
賀畢坐班至辰刻共覩五色卿雲光燦捧日經辰已
午三時至十一月朔絢爛倍常凡呈現兩日(臣)尚
以為省城所見其他郡邑未必同然隨經行查去
後適據楚姚鎮總兵官張應宗呈報恭逢
皇上萬夀本職率同在城文武大小官員以及合郡紳
耆兵民人等朝
賀坐班仰見
上天垂象卿雲滿布祥光五色擁護日邊從辰至午燦爛
非常初一日午時煥麗更勝文武兵民咸稱歴來未
覩齊祝
萬夀無疆所關
盛朝祥瑞理合具文呈報又據雲南布政使張允隨詳
稱查據楚雄府楚雄縣廣通縣姚安府姚州大姚
縣定邊縣等處先後呈報恭逢
皇上萬夀聖節喜見卿雲五彩擁護日邊經辰已午三
時於十一月初一日午時又復光華照耀衆目齊
觀不勝歡忭此從古未有之殊觀曠代罕聞之盛
事幸生
聖世得覩奇祥伏乞轉詳各等情到司伏查省城乃全
滇之會楚姚為兩迤之中忻逢五色祥雲正當
萬夀令節此誠嘉徵上瑞罕見稀聞理合具詳祈請轉
奏等情到(臣臣)謹按黃帝有景雲之應虞舜有卿雲
之歌瑞應圖曰慶雲者太平之應孝經援神契曰
天子孝則慶雲見春秋感精符曰南至有雲迎日
年豐之象再考雲南通志漢武元狩元年有五色
雲見于白崖遣使跡之至大理屬之雲南縣雲南
由是得名其後歴晉唐宋元史不再書至明洪武
嘉靖間五色雲見于永昌其餘或一二見半屬彩
霞亦不移時而散惟我
聖祖仁皇帝二十一年五月彩雲見于雲南縣十月五色
雲復見于楚雄府是年雲南悉平歴數從前要皆
太平寧謐時和年豐之兆至于恭逢
聖誕呈現三時歴現二日稽諸簡冊從未有如
今日者也欽惟我
皇上大孝格
天與穹蒼而協撰至明如日並雲漢以昭回先天後天合
德而自呈符驗陽月良月應時而迭著庥徵覩盛
事于五華鵷鷺貔貅宛在蓬萊之島紀嘉辰于六
詔山川城郭畢收圖畫之中兒童引領以稱奇父
老駢肩而誌喜屢豐預卜願大有遍一十五州衆
口同聲祝吾
皇臻萬八千歲(臣)無任懽忭無任感激業經恭疏
題報在案續又據順寧府知府傅逵具報十月二十
九十一月初一兩日五色雲見所報與各處相同
是合計雲南同日現瑞者共四府三縣稽諸簡冊
尤屬從來所未有者也(臣)於冬至後曾親出郊外
色雲瑞兆驗非虛矣敬念我
皇上慎籌邊計勤念民依一誠相通無遠弗屆用敢瑣
屑繕敘一併奏
聞伏乞
聖主睿鑒(臣)謹
奏
朕每遇此祥瑞蒙
上天慈恩豈有不感喜之理然實絲毫不敢慶幸惟倍加
敬畏之心況此嘉祥實係卿忠誠所感而獻於朕夀日
者正表卿愛戴之心也
天理二字朕實見得透信得及
上天以卿如此不世出之良臣賜朕此朕之真祥瑞也歲
前冬初聞卿每患脇痛少覺氣弱朕思此皆憂思之所
致朕至不忍有諭慰問蓋以諺語云心病還須心藥醫
若邀
上天慈恩
聖祖賜佑各處軍役就緒時我鄂爾泰自然全愈非目下
空言慰問所能解者所以忍而未頒諭問今
天
祖慈佑三處俱陸續報捷又覩此罕遇之嘉瑞想卿必然
心怡神暢諸微疾得全愈矣目下卿體如何去冬不爽
時如何光景可據實奏朕莫隠凡人能一念專誠聚精
會神勤勞二字實不妨然憂心焦思則萬萬不可且亦
於事無濟當切戒之況世情冷煖人事參差明天理逹
人情者有幾只可盡一已之心以對越
上天則修齊治平之道俱備於中矣其他入海算沙之類
又何足與較凡事當酌量精神體察能否不可任力不
能勝之事不可費思所不及之心夜眠若稍覺不靜日
食若稍有不美則當慎節而不可勉強從事也可必遵
朕諭行
同日又
奏為恭謝
聖恩並陳愚悃事雍正六年十二月初二日准兵部咨
奉
旨廣西地方離廣東總督駐劄處較遠與滇黔兩省相
近著鄂爾泰總督雲貴廣西三省一應軍民事務俱
照總督之例管轄欽此欽遵到(臣臣)即恭設香案望
闕叩頭謝
恩訖伏念(臣)叨荷
殊恩無可言說竭蹶奮勵惟當終身以之竊思廣西重
地㺜獞環居而吏治因循營伍廢弛實由來巳久
在地方情形原與雲貴少别則措置緩急亦應與
雲貴有異若狃于姑息固足以養姦倘過于嚴切
可懷威有可畏然後申明法紀剪除兇頑庶一二
年内或可漸次就緒至于振作調劑固須立法尤
俞允將元展成調補懇祈
所以自立矣再貴州苗疆事宜(臣)擬親往辦理是
以前經
旨著動正項銀十萬兩交與(臣)酌量分别賞給其征𠞰
八達寨之官弁兵丁中有陣亡受傷者巳令加恩優
䘏仍照例給與䘏典賞賚
殊恩曠典實互古未有(臣)傳集將弁兵目宣布
皇仁在事者涕零與聞者泣下(臣)現在檄行雲貴各標
另行造冊送部所有此案統兵失利調度失宜之
提鎮等官功罪輕重自應分别定議但廣西提督
田畯已于十月十八日在署病故右江鎮總兵官
段宗岳前在軍前染瘴亦于十月十四日在署病
聖恩並陳愚悃伏乞
聖主睿鑒
批示施行(臣)謹
奏
覽
同日又
奏為分兵進𠞰阿驢等處逆蠻情形事竊照阿驢部
落乘參將哈元生從川省地方撤兵而回糾衆攔
截打仗殺傷弁兵(臣)聞報調撥漢土官兵堵擒協
𠞰賊寨騰空逃往阿都阿不囉地方躱避附近阿
驢之拉金者呢等皆曾幫兵助惡并哈元生擅帶
阿驢土官隨營行走以致生疑啓釁各緣由俱經
具摺奏
聞據鶴麗鎮總兵官張耀祖呈稱本職于十月二十四
日抵雜羅古地方會同肅州鎮商得阿驢逆蠻雖
已逃遁無非潛匿川滇接連地界内除首惡者呢
已誘擒外其餘如在滇省者本職派遣官兵搜𠞰
入川者移會川提𤼵兵撲滅庶三省官兵得免躭
延時日已咨會川提准川提(臣)黃廷桂咨覆川省
分兵五路進攻阿不囉本職即于十一月初七日
遣參將哈元生帶領官兵由中路進𠞰者呢遣威
寧營參將楊馥帶領官兵由左路進𠞰以呢遣貴
州提標遊擊卜萬年帶領官兵進𠞰拉金兼于溜
索河補凹一帶堵截通阿都路徑派大定協遊擊
張世傑帶領官兵于三路策應本職統領官兵駐
劄務都特適中之地調遣至沿江南岸與阿不囉
等處所通地方移咨東蒙鎮派兵遊巡堵截又調
東川營參將祝希堯帶兵于巧家一帶駐劄堵截
等情又准四川提(臣)黃廷桂咨稱本提督酌量程
途遠近令遊擊張朝良帶官兵隨肅州鎮于十一
月初十日由拖科𠞰入至阿不囉會攻令副將張
瑛帶官兵由覺覺過河進𠞰至拖覺底會合直搗
阿不囉令遊擊馬光等領官兵由狃姑𠞰入至易
磨會合令遊擊許連科帶官兵由勻勺殺入阿不
囉令遊擊王勇帶官兵由木托進攻本提督同建
昌鎮率兵由狃姑中路前進四面督催接應十一
月二十五三十等日又據張耀祖咨呈據參將楊
馥報稱遵領官兵抵以呢路巫地方連攻三寨與
賊對敵官兵奮勇追殺賊蠻數十活擒男婦十五
名口逆賊以呢並無蹤影本職又差守備馬似龍
領兵于簸羅箐搜𠞰據稱有阿驢逆蠻前來抵敵
官兵奮勇殺死賊人三十餘名活擒九名呈解到
營嚴訊各賊并令阿驢者呢識認俱係幫殺官兵
之賊即于是日斬示據參將哈元生報稱遣守備
王廷標帶官兵跟追逆賊卑職隨後策應追至特
衣庫&KR0749;夷逆聚集&KR0749;上拒敵官兵攻取賊放擂石
打死兵丁一名土兵一名帶傷把總一員胡亮帶
傷兵四名餘俱奮勇直上始奪第一層&KR0749;口殺傷
賊衆仆岩滚箐不計外生擒賊蠻三名男女二十
四名口所獲賊蠻訊明係殺害官兵之犯即斬首
示衆據遊擊顔文選報稱帶兵搜查溜索河一帶
于山箐深處見有猓賊逃匿上前擒拏賊等敢放
箭石兵丁齊上擒獲猓賊一名婦女四口又據參
將楊馥報稱分遣官兵至脚曲箐内搜𠞰活擒賊
蠻男婦二十五名口又鎗傷一名滚岩二名所獲
賊蠻俱禁守行營又准四川提(臣)黃廷桂咨開准
肅州鎮咨稱密派所帶官兵分𠞰據守備賈成林
帶兵前赴易磨賊蠻逃遁于箐内密搜遇賊百十
餘人被官兵斬殺四十三名擒獲蠻婦二十六口
遊擊張朝良帶兵前抵易磨結業賊窠賊等俱逃
跟蹤追殺至卑奚山箐見夷猓躱藏在内恃險抗
拒被官兵攻擊殺賊六七十人獲男婦三十一名
口本鎮暫居易磨分躧逆夷潛伏巢穴據守備賈
成林由别哺加樂蠻寨右山直上見有蠻人數百
即督兵撲殺斬首五十餘級飛岩者大半餘奔下
山撲入河内生擒蠻婦小子五名口本鎮自易磨
起營師次山頂箐邊躧有蹤跡隨督遣弁兵環堵
箐林搜殺賊三十七名生擒蠻婦四十四口遊擊
張朝良帶兵至阿布切樂見賊百十餘人令兵圍
殺夷蠻抗拒被官兵斬殺五十八人鎗打死三十
五人據副將張瑛帶兵抵羅喜朵喇圭賊窠分兵
窮搜殺死四十餘名遊擊王安民將膩厄潛伏之
夷搜殺三十餘名至拖覺同王安民沿途搜𠞰于
各箐搜殺賊蠻百十餘人又遣官兵分𠞰拖覺底
各寨十二處搜殺阿都頭目咱乃攝飛一名賊蠻
一百有餘捉獲男婦一百二十八名據遊擊馬光
等領兵進至加普異角蠻人逃遁連夜追至易磨
蠻賊亦皆逃遁分兵搜捕計殺猓蠻十二人生擒
二名訊知猓賊聚潛拖覺一帶連夜進攻一夜連
破猓蠻一十三寨又至拖覺溝破猓蠻九寨共殺
賊二百餘人活擒男婦一百三十名口遊擊沈國
卿亦于是夜分遣官兵一齊進攻突出猓賊百十
多人我兵併力攻擊截殺四十餘賊活捉男婦四
十七名口又搜至絣葛易裏磨箐内捉獲猓蠻二
名偵知前箐聚賊分兵殺入惡蠻蜂擁拒敵自辰
至酉斬殺二級傷死約一百多人直殺至阿波羅
囉務地方猓賊潰散又據張耀祖報稱千總林𤼵
正等前往拉金地方搜擒殺死逆賊一名又進施
落大箐有賊蠻拒敵官兵殺死逆賊三十餘名擒
獲男婦十九名口據遊擊顔文選等搜至得泥箐
見有猓賊二百餘人手持弩弓拒敵官兵鎗礮打
死七十餘人生擒夷賊一名扭租審係阿驢部落
各等情到(臣)該(臣)查得阿驢部落糾約川蠻擅敢
截殺官兵本應盡行𠞰滅祗緣事有由起非苗蠻
積謀倡亂(臣)是以咨會川提(臣)黃廷桂照會總兵
張耀祖等切囑但擒首惡應招其附從詎意三省
官兵齊集提鎮俱已親臨而烏猓川蠻毫無畏懼
仍敢四出拒敵是兇頑横肆非僅有以激成隨據
川省分兵五路滇黔分兵三路各于境界内密布
𠞰擒現在首惡者呢巳經擒獲適據探報拉金兄
弟二人并家口亦俱就擒而各處賊蠻被官兵斬
殺捕獲者甚衆今始有望撫之意是止有首惡拉
金拖科等尚竄匿川界而川提(臣)黃廷桂等勒令
搜擒不遺餘力諒無所逃遁(臣)據張耀祖等札稟
似可不日竣事除俟獲到首惡商定善後事宜撤
師回汛另行
奏報外合將分地進𠞰情形再行奏
聞伏乞
聖主睿鑒(臣)謹
奏
此一番事乃朕調遣錯失之所致然看此惡逆兇悍情
形若不復加懲治恐將來亦未能保其無事此乃
上天默示潛消之恩轉禍為福之舉也朕不勝欣悦之至
在事官兵甚屬可嘉事畢自有恩旨
同日又
奏為報明克取江壩情形事竊照橄欖逆夷蠢動經
(臣)檄調官兵進𠞰并札致提(臣)郝玉麟親往調度
節次具摺
奏明續據臨元鎮總兵官孫宏本咨呈内稱自到猛
養遵照札囑慎重料理今各處官兵俱到行營訂
期于十一月十三日寅時三路一齊進𠞰密令遊
擊施善元帶領官兵攻整板慢腮小猛崙直抵橄
欖壩令守備朱琦帶兵由整板前進參將邱名揚
遣守備李定海帶官兵自攸樂起程由原躧山箐
遶出慢顙守備裴弘道由大路直攻慢顙約定大
礮一響然後首尾夾攻此路攻破均趨赴整哈除
搗賊巢穴另遣遊擊郭佑民帶官兵自猛養由九
龍江奪取大渡口遣遊擊馬成林帶官兵攻取小
渡口因九龍江大小兩渡之間有一沙洲林木叢
雜内有賊人房屋恐逆夷暗由沙洲岔河抄出以
襲我兵之後遣守備鄧士彦帶官兵直抵岔河以
遏賊人來路又橄欖壩沿山沿箐有崎嶇鳥道可
通猛養恐賊暗來偷襲遣把總湯德新帶鎗手兵
丁前往通達猛養攸樂總路埋伏又遣遊擊徐成
正帶領官兵由小路過渡先遶至九龍江直搗賊
巢本職帶兵駐劄猛養調度等情隨據遊擊施善
元報稱卑職遵帶官兵于十一月十一日直抵猛
崙午刻到上江渡口有賊人二三百潛匿樹林吹
起牛角齊來拒敵卑職令兵丁齊放鎗礮打傷賊
五六十人又令官兵往下江渡口齊放鎗礮打傷
賊三四十人看賊衆散亂乘勢一齊過水隨奪得
下江渡口而守備朱琦亦于十二日奪取整板渡
口鎗礮打傷賊數十人十三日率兵渡河等情又
據施善元稟稱十三日進攻猛崙蠻允蠻蚌等寨
賊人俱已逃遁直至慢整邊有賊五六十立柵阻
我官兵隨即追趕打傷六人賊自放火燒寨逃散
卑職直進猛崙賊人聞風逃竄十四日前進猛寬
賊人亦皆逃散十五日抵橄欖壩賊巢有一千餘
賊潛匿寨柵齊出拒敵卑職令守備保瑄等帶領
官兵分中左右三路殺出卑職督令官兵齊心努
力自辰對敵至未打傷賊人無數割首級七顆是
晚更盡守備朱琦攻破整板河口帶兵督糧到營
十六十七兩日遊擊黃忠耀等俱領兵來到十八
日分三路進攻賊巢杳無人跡令兵各路搜查拏
獲夷人七名橄欖壩地方俱巳克取等情又據遊
擊徐成正稟稱抄渡九龍江之上流喇卡江出猛
海深入賊巢沿途坐卡七處每處有賊數十人及
百人不等卑職督兵奮勇擒賊四起共擒賊十七
名過卡出箐而一出箐口復遇賊衆交鋒我兵嚴
整飛衝大渡口大施礮火打死賊一名打傷三名
又擒獲兇賊一名登時梟首其餘獲賊七名解交
提督行營九龍江已克等情兹准提(臣)郝玉麟咨
稱十一月十六日已抵攸樂據遊擊施善元等稟
報逆賊俱有望撫之心惟是畏懼不前拏獲擺夷
數人並江西客人一名皆云若提督到來我們俱
出投見本提督若不親往招安見機行事恐夷衆
又被狡賊煽惑今帶領本標官兵于二十日前往
橄欖壩相機𠞰撫有一緬和尙投見據云情願寫
緬文招來夷民等語本提督即賞花紅令其前去
一面遣員赴橄欖壩江邊紥造竹筏二十二日寅
刻親到江壩彼岸並無一賊我兵占踞江干搜獲
牛尾礮三十四位查橄欖壩逆夷俱巳𠞰散九龍
江一帶又為徐成正等克取逆賊聞風膽破魂飛
縱有一二首惡隠匿偷生料難漏網等情各到(臣)
該(臣)查得橄欖壩逆賊不法藉稱代刀正彦報仇
糾脅夷衆放火打仗(臣)遣𤼵官兵𠞰撫因值炎瘴
未消時疫流行漢土兵丁半多染病是以(臣)行總
兵官孫宏本參將邱名揚令各暫時固守勿得妄
動俟續撥官兵到日合攻今于十一月初旬各路
官兵雲集孫宏本隨遣分路進𠞰于提(臣)郝玉麟
未到軍營之先而橄欖壩九龍江一帶即經克取
惟首惡緬和尚叭護等尚未就擒宣慰司刀金寶
被賊逼脅猶未見投謁除咨提(臣)郝玉麟剴切出
示遍行曉諭只將首惡數人務須搜獲其被脅從
餘黨概予招安慎毋濫行𠞰戮一俟平靖多留官
兵駐劄彈壓以杜後患外所有據報克取江壩情
形合再奏
聞伏乞
聖主睿鑒(臣)謹
奏
欣悦覽之觀此各役將弁之效力用命回思皆我
聖祖君父皇考六十年深仁厚澤教養之所致實不禁喜
淚交流惟嘉奬憐憫慶幸之外無可批諭也
同日又
奏為報明克取丹江情形事竊照貴州陞任按察使
張廣泗帶領官兵招撫黔屬生苗八寨九股等處
俱經就撫惟丹江一帶頑苗復勾結八寨向化之
苗抗拒官兵張廣泗先攻破八寨反復之乜告等
寨再議開通丹江以及湖南先𤼵之兵止須駐劄
鎮遠遙為聲勢
欽差收可登春山巳至軍前查勘情形各緣由經(臣)
奏明續據張廣泗呈稱本司帶各路官兵齊集本應
即進丹江但念苗民愚頑不悟或係化導未周是
以敬體
皇上如天好生之仁復多遣通事前去宣諭利害彼等
全無悔心且將願投撫之烏留寨男婦擄去斷難
寬容查丹江一處居中則為大丹江其左則為小
丹江其右則為雞講而烏耶地方乃扼要之所本
司親率安籠鎮標遊擊田昌友貴陽營遊擊史應
貴等帶領官兵于十一月十一日前進烏耶駐劄
又有抱得一處為丹江要徑派令鎮遠協副將張
禹謨等帶領官兵于十二月從烏留取抱得山至
大丹江會合并飛檄左路駐劄之定廣協副將蘇
大有等帶領官兵亦於十二日從枯桶進攻小丹
江俾兇苗四下受敵不能准備等情又據副將蘇
大有稟稱卑職自八寨起營至烏高十二日分兵
兩路左路由蜂塘寨直抵枯桶前面右路抄枯桶
後尾其枯桶各寨頑苗俱已逃遁十三日撥土兵
于要路安設三卡以待果有頑苗來寨搬取米糧
坐卡土兵放弩打傷頑苗四名十四日率官兵將
運糧路徑焚搜有苗四五百于山梁上放鎗呐喊
兵丁放鎗對敵大礮打死數名頑苗即拉扯背負
逃去隨密差前往丹江探聽險要處俱築土城蓋
有草棚拒守十五日過枯桶至石板寨山後頑苗
拒阻官兵鎗礮攻打苗賊潰敗衆兵正在躧路下
營有頑苗千餘蜂擁前來分兵對敵追至坡下埋
伏帶兵佯敗頑苗尾後追趕伏兵即起鎗傷苗賊十
餘名苗復潰敗等情又據副將張禹謨呈報奉令
帶領官兵進取烏留抱得直抵大丹江遵於十
一月十二日駐開懷寨對山十三日令守備梅先
春等各帶兵分左右路密進烏留夾攻其寨卑職
率將備由中路繼進攻取夘刻俱抵烏留寨賊苗
預將眷口搬移官兵臨寨賊苗占寨後山梁對敵
官兵奮勇直上將賊穴燒燬賊苗退奔乘勢即攻
抱得苗復拒敵鎗礮打傷數賊將抱得燒燬三寨
十四日𤼵兵搜山十五日官兵至抱得查烏留抱
得之苗俱竄囊猛囊堯二寨如𤼵兵遽取抱得對
山險峻賊苗阻守高嶺後即大丹江囊蕩谷猓賊
巢恐其襲我之後是以令凱里苗兵先前往抱得
附近招撫然後攻取囊猛囊堯後取高嶺進大丹
江等情又據遊擊田昌友報稱遵於十一月初十
日自凱里帶兵十一日駐劄排洛張撫院于十二
日亦抵排洛遙見對山苗賊日則舞刀呐喊夜則
明火守路蒙諭同遊擊史應貴于十三日帶兵分
奪左右山梁卑職帶官兵奮勇直上巳奪右首山
梁即係丹江總口令把總張明定劄此復又分兵
搶奪前面山梁值史應貴亦到會合即駐劄丹江
頭一關口聞後面鎗礮之聲令把總李國寵等帶
兵應援據稱丹江頑苗爭奪山梁被把總張明定
殺退據張明定稟稱有苗四五百爭奪山梁我兵
對敵傷死頑苗甚多餘衆敗回對山張撫院于十
四日亦抵丹江頭一關口令把總謝遴中等占奪
丹江總口對面山梁據稟路遇苗賊數百交陣鎗
礮傷死苗二十餘名有頭關賊苗四路猖狂奉令
分兵堵截鎗礮傷死賊苗多人餘黨潰散等情又
據遊擊史應貴稟稱卑職同田遊擊隨張撫院帶
兵由凱里右路而進搶登烏耶寨大山梁子卑職
督令官兵于已時搶上七處劄營是夜頑苗數百
前來對敵鎗礮打死十數人帶傷三四十人十四
日張撫院到梁子駐劄頑苗千餘人來對敵鎗礮
打死十數人敗去十五日張撫院踏看頭道梁子
礮臺苗衆聚集對敵令卑職帶兵親往把守此關
逆苗千餘前來鎗礮打死多人始行敗退十六日
賊苗在彼山梁呐喊復來打仗卑職率領官兵施
放鎗礮四路伏兵齊出又打死多人敗退十七八
等日賊苗只在對關虚張呐喊張撫院因張副將
由中路烏留所進之兵禾見速進十八日親往烏
留至抱得行營會商令卑職等且勿妄動俟張副
將等會合進取大丹江再進兵奪取關口等情又
據蘇大有報稱十六日申時苗賊于四處呐喊卑
職帶兵前去誘敵仍于兩肋埋伏兵丁卑職佯帶
兵退回頑苗約有五六百四處追來伏兵齊起卑
職復回督令官兵奮勇攻擊鎗傷頑苗十餘名賊
苗敗走有大定協把總馬國良帶兵殺死賊苗三
名十七日因雪雨霧重未便進兵十八日卑職等
往附近烏疊一帶山梁察其虚實有苗賊千餘放
鎗呐喊四山撲來卑職分兵攻擊從辰至午半敵
半誘於兩肋埋伏兵丁卑職仍作佯敗之狀苗賊
隨後追來伏兵齊起卑職回兵施放平逆大礮打
死苗賊數名鎗礮共傷數十名賊苗潰逃回守土
城二十日卑職等分為四路于五更時起𤼵前去
攻打丹江有苗賊千餘在頭關土城垜口内打鎗
拒敵卑職用大礮攻打土城堅固從黎明至辰難
以攻破卑職親督備弁兵丁冒險逼近土城乘隙
越進殺死苗賊四十五名弁兵復奮力追趕連破
土城五座直追至小丹江之烏疊寨又殺死苗賊
二十一名卑職督令放平逆靖蠻大礮打死苗賊
數十直抵巢穴苗賊俱敗潰逃去隨將小丹江之
烏疊大小八寨燒燬次日移營至小丹江駐劄所
有開關破寨情形理合飛報等情又據鎮遠府知
府方顯稟稱九股清水江一帶生苗地方遼闊卑
職多遣土官人等分道前往化誨除已招之四千
四百七十餘戶外今復招撫得一千零二十一戶
賞以花紅銀牌酒食苗情甚是踴躍聞風而來者
紛紛將來所遣之人回覆又可得數千戶附近鎮
遠九股清水江一帶生苗不難就緒等情各到(臣)
至十二月初六日(臣)差探軍情弁員回滇據其口
稟並接張廣泗手札與各員稟報無異該(臣)查得
丹江生苗恃險負固兇頑異常雖屢經招撫剴切
化道不但不知感悟亦且毫無畏懼若非大加𠞰
除必致更貽後患今自三路進兵不及旬日小丹
江一帶俱已到處成功軍威大震賊苗喪膽雖據
各員稟報苗人有饒命就撫之請正復未可輕信
墮其緩計現已布置進取大丹江料不日可以全
勝況古州八萬略無反復九股清水江生苗巳投
誠五千數百餘戶只俟丹江一定其餘皆易就緒
仰賴
聖主仁威歲内或可以報竣矣其湖南先𤼵之兵一千
名巳調至鎮遠駐劄遙作聲勢統俟事畢再行遣
回至苗疆軍營一切情形
欽差牧可登春山二臣皆巳親見深知伊等不日回京
復
命自能面陳詳細無庸(臣)多贅所有官兵克取小丹江
緣由合再奏
聞伏乞
聖主睿鑒(臣)謹
奏
此事實皆
天
祖之慈恩卿等忠誠用力之所致建此從古未有之奇勲
除邊方萬姓之永患朕嘉幸之懷筆難宣諭其善後事
宜當詳慎料理惟以重兵彈壓為要不可惜費省事待
數年安帖時量減不遲也
硃批諭旨卷一百二十五之九
欽定四庫全書
硃批諭旨卷一百二十五之十
硃批鄂爾泰奏摺
雍正七年正月二十五日雲貴廣西總督(臣)鄂爾
泰謹
奏為恭謝
天恩事雍正六年十二月二十六日(臣)齎摺家奴蒙
恩賞銀十兩馳驛齎回
御賜(臣)鹿尾十條鹿肉五方樹雞六隻野雞十隻細鱗
魚四尾廣橙文旦蜜橘朱橘共一簍哈密瓜一圓
紫金錠二千錠平安丸二千丸抵滇(臣)隨郊迎至
署恭設香案望
闕叩頭謝
恩祗領訖敬啓摺扣跪誦
硃批卿三省總督之印乃朕合對卿之年命選擇吉日
良時在養心殿交怡親王監視成造者卿可愛惜長
久用之事事如意也特諭卿知之欽此(臣)伏讀之下
不勝慶幸不勝惶悚念(臣)質本凡材身叨
殊遇榮光稠疊莫可名言乃以三省總督之印復荷
聖慈合對(臣)之年命選擇吉日良時並在
養心殿交與怡親王監視成造(臣)何人斯實難承受
雖
天恩下逮遍及草木昆蟲而(臣)力難酬常凛豚魚犬馬
事事如意固
天心之眷注實人事之積累也敢不敬畏敢不奮勉至
雍正七年正月十三日(臣)齎摺家奴又蒙
恩賞銀十兩馳驛齎回
御賜(臣)
御書福字一幅對聯一幅計歲歲平安節年年如意春
十字黃縧綠珠一盤小黃荷包二箇内貯寳玉金
銀共二十八枚貂皮四十張鹿尾十隻鹿肉六方
野雞十隻蜇鱸魚二尾細鱗魚二尾廣橙文旦鳳
橘朱橘共一簍抵滇(臣)隨郊迎至署恭設香案望
闕叩頭謝
恩祗領訖敬啓摺扣荷蒙
硃批朕躬甚安卿好麽新年大囍欽此(臣)跪捧囍字懽
訓諭惴惴恐恐未嘗不汗流泣下也敢不敬畏敢不奮
勉兹於正月二十一日提塘官姜文濱恭齎
增提鎮之養廉免州縣之虧項俟准到部文(臣)當
敬謹遵行
天恩浩蕩普遍無遺計數月以來
聖恩伏乞
聖主睿鑒(臣)謹
奏
覽
同日又
奏為欽奉
聖諭事雍正七年正月初十日署廣西提督副都統(臣)
張溥馳驛抵滇(臣)率在城文武出郊迎接跪請
聖安隨張溥至公館據𫝊示
諭旨福建副將仇元正人去得已著馳驛往雲南交與
總督鄂爾泰試看如人好或放左江右江總兵若左
江右江現在總兵俱好可留在雲南俟有總兵缺出
補放鄂爾泰可時常教導他此人好用得再左江總
兵齊元輔亦著鄂爾泰試看欽此(臣)跪聆之下敬詢
起居得知
旨酌用外廣西地方一應事宜張溥在滇十日於正月
十九日始起程赴粤(臣)已謹就所知與伊詳細講
轉有瞻徇如果營伍整齊兵丁奮勇將既已可用
或並可以不用其粤省將弁半係
聖主簡補之員看其履歴多有勤勞並非庸懦獨以狃
日齎回(臣)前摺内荷蒙
硃批前因未聞田畯之故待問卿再定此缺續連接田
畯段宗岳之遺本所以急急有旨命張溥來署理調
用蔡成貴右江今卿既言張耀祖可以勝任俟張溥
到來二人中卿再酌量速速奏聞若張耀祖相宜時
王紹緒聞得善軟不勝廣東全省之任即調用張溥
於廣東矣張溥來時朕亦曾密諭之此人甚妥當卿
試看欽此又奉
硃批若用張耀祖於廣西照卿所請孫弘本調用鶴麗
朕意欲將邱名揚補授臨元卿意如何欽此又(臣)奏
楊天縱條内荷蒙
硃批此人雖老難得之提督也著實好若不致甚曠廢
將就留用好卿見張溥若與粤西提督相宜張耀祖
備用貴州之任亦可欽此(臣)看張耀祖老於戎行四
一月内在行營病故(臣)聞報之日即差守備一員
提督(臣)與共事三載同心合意相與有成獨以患
目日久不敢不據實奏
聞在楊天縱雖年已七十四精壯如常辦事無誤即考
(好)驗一事(臣)早不時留意亦不致曠廢之甚也合併
陳明統乞
聖主睿鑒施行(臣)謹
奏
覽
同日又
奏為欽奉
聖諭事竊(臣)荷蒙
頒𤼵
硃諭二道廣東總督(臣)孔毓珣奏摺二扣原任廣西提
督(臣)田畯奏摺一扣到(臣臣)伏讀
硃諭此係田畯之奏𤼵來與卿一笑竟有如此良心何
在之論然黔省官兵輕厭粤西兵將見大局已定有
心留與伊等為難或亦有之事今總將廣西歸併著
卿總督此案卿自有秉公察理之道也隨便𤼵來與
卿看欽此又田畯摺内奉
硃批此係田畯未上遺本之前所奏即將此摺留中已
批諭何顏有此一奏之旨如此良心喪盡可𤼵一笑
欽此又孔毓珣奏報八達蕩平一摺奉
硃批此係孔毓珣之奏𤼵來卿看以便採擇料理欽此
(臣)看田畯八達之舉既輕率於前復畏縮於後初
調常顯虎進取地勢賊情並未籌畫繼見賊勢猖
獗官兵屢敗鎮將紛紛告急而田畯咨行惟有務
出萬全一語亦並無調度及聞滇黔官兵將至不
得已親往計柳州至八達不過半月程而匝月始
到既到見賊首已戮賊巢已平並不計及賊子聽
其遠遁數日之内遂爾旋回并撤官兵僅留兵三
百名令遊擊一員駐劄彈壓試思以粤省數千之
貴既破弄高該寨賊衆哀號乞命而八達之賊亦
願歸順故蔡成貴念義不殺降暫停進取諭令投
誠廣羅協副將楊洪奮勇前進奪取礮臺攻抵賊
寨見黔粤官兵未到故隨踞險劄營暫緩進取而
八達賊衆見滇兵已臨巢穴欲奪路出逃遂直奔
粤路粤兵不能抵敵故致傷亡據田畯摺稱安籠
官兵收回雲南官兵退去竟若一日克取五礮臺
皆粤軍之力而雲南官兵轉似敗退者捫心自問
是誠何顔且所稱平寨鬼亭止兩小寨耳離八達
懼乃焚大寨夜遁殊不知粤軍大敗之日即克平
寨鬼亭之後無論克二小寨賊黨無所懼即使賊
黨果懼欲遁欲守俱焚寨何為(臣)前據粤將呈報
見有二十九日夜賊寨不知何故火起等語實不
禁大笑無情之詞遂不覺自相矛盾也至孔毓珣
奏明段宗岳見粤兵懦弱斷不能力取𤼵銀購線極
費心力此(臣)所深知但以數月之久並無聲息滇
黔官兵一到隨即殺獻謂盡係粤力黔員不能平
惟蔡成貴報文内不與段宗岳聯銜止稱將賊首
級移交粤員粤員亦不能甘此係蔡成貴器小不
知大體處再段宗岳血氣勇敢人也急欲滅賊苦
進攻已抵賊寨粤兵不能前原非所逆料傷亡弁
兵可以情恕乃自以畏罪之故竟以賊人恃粤通
同外應等語通詳此實係諉飾之詞大約鎮將之
摺前奉
硃批聞得劉德健甚是不堪卿可秉公察究或調或革
即酌量一面料理一面奏聞欽此續奉
硃批西隆州知州劉德健前經有人參奏故有前諭今
又據金鉷奏稱劉德健乃係出色好員十分保薦似
此毁譽難憑用人之苦不可勝言矣其該上司如此
嘉奬必有確據朕已諭伊向卿言之也卿可參酌察
訪秉公料理又
諭此諭書畢劉德健故本題到因有前諭閒𤼵來看欽
此(臣)查廣西之西隆州地方與雲南廣南府接壤
又於黔粤分界案内經(臣)
題請將西隆江北之五甲己割歸貴州故凡該州情
事(臣)半得與聞初八達寨之舉非田畯本意實啓
釁於劉德健既而八達横肆方難𠞰除而劉德健
又聲言欲滅泥峝以致泥峝附賊後并土黃以及
各寨無不附賊者西隆幾不能支而劉德健並束
手無策續八達既定有投誠土目等聯名具呈訴
告劉德健劣蹟(臣)因隔省未便審究僅取供備案
移知粤省大約孔毓珣所奏多係實事此三省在
事文武所合口一詞者也據(臣)揆度劉德健諒非
寨一案雖提鎮俱已病故應無庸議而事情原委
仍須查明(臣)現已檄行查報統俟赴黔回滇各案
卷詳送到日(臣)再詳加參酌秉公料理據實奏
聞合先覆
奏伏乞
聖主睿鑒(臣)謹
奏
可謂大公至正之論
同日又
奏為報明𠞰撫丹江一帶生苗就緒情形仰祈
睿鑒事竊照陞任貴州按察使張廣泗統領官兵開闢
生苗地界八寨等處俱經就撫小丹江一帶業已
攻破經(臣)節次
奏明在案兹據遊擊史應貴呈稱卑職帶領官兵在
烏耶關口固守十一月二十一日黎明有逆苗千
餘前來對敵卑職令官兵施放鎗礮打敗二十二
日逆苗聚集復來被卑職四路伏兵齊起用鎗礮
打死數十次日逆苗復聚千餘三面進敵卑職領
兵堵殺官兵奮勇打死逆苗無算據副將蘇大有
稟報十一月二十四日張撫院同卑職移營至小
丹江有賊苗千餘四山呐喊撲近前來卑職率領
箐山頭隨有者飛頭人阿駝等赴營求請招安又
有楊烏交歸羊甲黨找達石硐爽排戛各寨苗民
求撫割具木刻傾心歸順又據副將蘇大有稟稱
十一月三十日有大丹江苗賊千餘從山梁呐喊
直衝天柱營參將營盤卑職同該參將率各營弁
兵並定番土兵迎敵乘勢追上坡梁鎗礮藥弩打
傷數十人苗賊逃遁十二月初三日又同率弁兵
攻大丹江甫至附近黃毛嶺兇苗約有二千餘人
於各險峻路口阻截拒敵卑職帶官兵冒險衝擊
鎗礮打傷數十人兇苗奔敗官兵追下坡梁直抵
巢穴卑職連射死兇苗六人衆兵亦殺死十數名
而兇苗從旁施鎗打中卑職左腿穿過卑職勉強
督兵攻破黃毛等共八寨各兵殺死兇苗數十名
鎗礮打死不計其數餘衆奔逃破寨後即有楊排
等八寨畏威割就木刻來降奉張撫院諭大丹江
各寨已破尚有桃繞大寨最兇卑職遵派官兵於
抱得諭卑職分兵兩路攻取囊猛遵撥都司羅資
衮等帶兵由左路進攻撥守備梅先春等帶兵由
右路進攻其餘官兵隨張撫院聲援左路官兵至
囊猛左山嶺苗賊二三百人砌土城拒敵官兵攻
破土城賊苗奔潰官兵追至囊猛巢穴適右路官
房列烏堯以搏雞講隨有楊排雞勇等十餘寨叩
見張撫院咱刀一帶及攻克之黃毛等寨亦約期
前來歸撫據遊擊田昌友報稱奉張撫院面諭同
史遊擊領兵分奪逼近丹江左右要口遵帶官兵
奪上右關頑苗約有數百迎敵大礮打死不知其
數登時大敗下山奪獲關口正在下營頑苗有五
六百人前來爭持隨令官兵一面築牆一面迎敵
苗賊死傷者甚衆十二月初三日奉張撫院令率
官兵下坡打故猓寨未到寨時有苗賊三四百突
出迎敵官兵施放鎗礮打敗當將故猓計隴大小
六寨燒燬初五日奉令同史遊擊蘇副將三路進
兵攻破桃繞大小六寨初十日又奉令同史遊擊
領兵先攻抵筒次打雞講卑職至抵筒由右路攻
焚賊寨又分安南等營官兵由左手搶上山梁燒
燬抵筒大小四寨苗賊層集數千衝敵將黃施安
南普安官兵壓敗二次陣亡礮手五名官兵奮力
攻上頑苗敗走卑職追至雞講山嶺同史遊擊駐
劄露營苗賊亦對山駐劄十一日張撫院令鎮遠
張副將帶兵前來同開雞講卑職令弁兵齊心努
力官兵剛起身時頑苗亦即下山對敵官兵奮勇
殺敗沿路抛棄標桿攩牌追至雞講一面迎敵一
面燒雞講五寨苗賊約五六百戶敗入深箐逃避
十三十四兩日始上山投誠割具木刻又據遊擊
史應貴稟稱張撫院至烏耶諭令搶奪丹江大關
口卑職率官兵由中路搶上關口賊苗大潰奔竄
隨同蘇副將等攻克桃繞等寨丹江生苗牽羊赴
張撫院行營求請招安後抵筒寨苗人亦求招安
十二月十八日又有雞講各寨共六百戶俱來行
營投誠張副將帶兵由九股化誨未服數寨又據
寨生苗計二千七百九十三戶人丁五千二百四
民共五百十一戶人丁四百七十四丁洪州副司
龍早等六寨計共五百三戸七百一十九丁又據
二名口並招撫得清水江董敖寨并九股之陶頼
等生苗共十三寨計五百一十三戶男婦二十一
百八十名口各等情到(臣)該(臣)查得丹江雞講生
苗自恃地險人衆不服招撫經新任撫(臣)張廣泗
調遣官兵分路進𠞰先克小丹江一帶旋又攻破
大丹江雞講各寨頑苗始各畏懼投誠割具木刻
認納錢糧願為良民現已復業安居丹江等處事
已告竣上下九股亦經就撫清水江一帶節據鎮
遠府知府方顯等稟報向化者已多其黎平之古
州一處雖宣導在先現俱寧帖然地廣人衆兼之
丹江八寨諸凡善後圖維尤關緊要須新撫(臣)張
廣泗親身布置庶蠢兹苗夷得永沐
聖朝太平之化也張廣泗因有建造土城營房工費等
項回省與署撫(臣)沈廷正面商昨准沈廷正咨會
新撫料理丹江諸事已經就緒應即交印受事業
於正月十六日移交印信即於十七日前赴雲南
新任今(臣)俟沈廷正到滇將撫篆移交並將雲南
題明檄飭撤回再
欽差司業(臣)牧可登侍講(臣)春山同赴大小丹江親行
查勘即於十二月初九日回京復
命所有一切𠞰撫情形二臣自能詳陳更無庸多贅謹
此具摺伏乞
聖主睿鑒(臣)謹
奏
覽
同日又
奏為奏
聞事竊照橄欖壩逆夷不法經(臣)調遣官兵進𠞰直搗
巢穴克取橄欖壩九龍江大小渡口江壩悉已底
定逆夷大敗奔逃業經繕摺
奏明因臨元總兵官孫弘本在行營病故(臣)隨委楚
姚總兵官張應宗署事去後兹據各員陸續稟報
并准提(臣)郝玉麟咨會宣慰司刀金寶因畏賊勢
避匿猛者地方差弁目前往宣布
皇仁令其出見於十一月二十七日攜帶家口自猛者
起身三十日到九龍江十二月初二日赴提(臣)郝
玉麟行營投見提(臣)即賞給銀兩袍帽等項吩咐
云爾乃無罪之人不過為逆夷勢逼逃避如今出
來可安慰各頭目招撫百姓寧家樂業該宣慰一
一認承叩頭感泣於初三日回江去訖提臣仰體
皇上好生之德廣行出示招徠恕其已往許其自新江
壩一帶先後就撫投誠者業有一千六百餘戶男
婦八千一百餘名口現在安插得所其仍有未歸
夷民並查遺存米穀牲畜嚴禁兵役不許擅動計
穀二萬餘石牛羊無數俾各寨夷民歸家仍有過
活其招徠撫慰之方無不僃至嗣後十一版納頭
目俱赴營投見聽候差遣獨猛臘一版納頭目因
係刀正彥之死黨伊父前已被擒解省故猶觀望
不前且聞首惡叭瞻等俱逃往蟒撾邊界現被堵
住不放過去更須捕緝未便聽其竄匿提(臣)郝玉
麟已遣提標遊擊施善元帶領漢土官兵一千名
於十二月十八日自橄欖壩起程由猛籠猛慢一
路前進沿途善為招撫密訪首惡蹤跡得有確信
即行𠞰捕母得株連良善又差遊擊徐成正帶領
官兵六百六員名前往猛臘地方擒捕刀正彥之
餘黨并相機招撫又於大江橄欖壩九龍江三處
搭起浮橋三座濟渡行人業已如市大局已定蟒
國之整鉛有緬文給猛籠叭先云大兵不必進來
橄欖壩的人造反如走到我們地方我們自然拏
解等語看此緬文甚是恭順隨令宣慰司同叭先
照寫緬文令其堵截并云不可容隱一人若容留
住坐大兵進來恐擾及你們地方等語專差持送
去訖諒此逆夷斷難漏網惟須安定人心或不致
煩勞兵力也今總兵官張應宗已至行營提(臣)郝
玉麟將招撫戶口查存米穀移交張應宗並副將
邱名揚知府遲維璽經理江壩兩處無須多兵擬
留漢土官兵二千五百名餘悉撤回儘可足用兹
准提(臣)郝玉麟札稱善後事宜雖前有成議必須
與(臣)面商酌定且總兵張應宗諳練情形自能料
理惟緝拏首兇一著不須提鎮同駐於正月望後
起程赴省俟擒獲首犯安置羣夷并將建立城垣
安設營汛流官等事逐細妥商另行分案
省情由再行奏
聞再(臣)前摺内荷蒙
硃批著郝玉麟前往甚是一到自然成功者專候捷音
邱名揚想今大愈矣欽此又(臣)摺奏郝玉麟條内荷
蒙
明伏乞
聖主睿鑒(臣)謹
奏
覽
同日又
奏為報明𠞰撫阿驢夷蠻已靖現在撤師回汛事竊
照阿驢部落糾衆截殺官兵逃往川屬阿都阿不
囉地方仍多抗拒總兵官張耀祖分兵三路川提
(臣)黃廷桂分兵五路各於境界内搜捕緣由經(臣)
具摺
奏明訖續據遊擊張世傑呈稱十一月初九日到者
呢地方搜箐有逆蠻恃險藏匿卑職率兵直入施
放鎗礮打死二名活擒一名其餘滚巖逃竄初十
日至特衣庫據千總羅朋差報有逆蠻數百潛過
索橋卑職同哈參將帶領弁兵追至江邊搶奪索
橋逆蠻俱已逃遁過橋奔上西烏路&KR0749;藏躱卑職
等占住要隘令千把等帶兵過橋攻&KR0749;逆蠻大放
擂石各官兵冒險爭先奮勇直上攻克西烏路&KR0749;
被鎗礮打傷滚巖死者數十餘人活捉逆蠻男婦
九名口十一日追至阿姑轆&KR0749;逆蠻大敗官兵追
殺鎗礮刀傷撲巖死者不計其數活捉男婦十三
名口一併解交哈參將行營據總兵官張耀祖呈
稱三路官兵搜獲解到賊犯内訊得有阿驢所管
賊蠻三十一名賊首拉金所管賊蠻十五名俱係
截路傷害官兵之犯隨於營前斬首示衆又據參
將楊馥報稱十一月十九日率領官兵分路搜捕
拉金父子捉獲大小男婦十一名口據參將哈元
生呈報十一月二十四日派撥弁兵捕緝賊魁擒
獲賊蠻男婦大小共四十一名口據遊擊卜萬年
康世顯咨稱捉獲巴布一名呂呂令其引路搜至
烏魯特箐内突遇猓賊與官兵對敵捉獲男婦二
十五名口又搜至呢勒箐内見有猓賊聚集率領
官兵扳援而上賊蠻放擂石打傷通事官兵緊圍
鎗礮打死多人隨後窮追於夾箐溝内擒獲男婦
九名口又於著窩呢勒箐捉獲夷猓二名遇賊蠻
拒捕我兵奮勇斬殺賊首一十三級捉獲蠻賊十
名大小男婦三十一名口賊等愿將家小留營作
當立限拏拉金即撥那窩那各部夷十名協幫訪
查於磨路區及帕膩隣近各箐内搜獲賊十九名
内將者呢夷賊鍋者等八名梟示又據參將楊馥
呈報十一月二十六日分兵於硬你硐搜捕賊來
獲拉金兄弟家屬千總林𤼵正帶兵於小溜索河
擒獲賊蠻二名又據遊擊張世傑稟報十二月初
六日帶漢土官兵於索橋一帶沿江搜箐有逆蠻
十數人各帶弓弩藏於箐内拒捕鎗傷一名活擒
白窩者市二名餘滚巖逃散准川提(臣)黃廷桂咨
稱阿驢苗蠻不法川屬阿都拖科等苗幫兵助惡
已經搗巢搜𠞰查勾結幫兵原止阿必加樂二逆
聞大兵將至鼠竄潛藏其餘無知苗夷畏懼逃匿
故議建昌鎮暫駐布特逐處招撫並密躧阿必加
樂去向今准建昌鎮咨稱責令將備派遣千把外
委同伙頭等於各山箐分頭搜尋已將阿必加樂
并阿必之子脅獻來營詢明擒縳解交鶴麗鎮收
審尚有拖科覺過未獲俟獲日另解又據張耀祖
呈稱因拉金未獲本職嚴諭滇黔漢上官兵於各
山箐逐地窮搜並飭令參將楊馥守備馬似龍禄
鼎坤嚴比帕膩將拉金勒限早為擒獻本年十二
月二十五日據馬似龍禄鼎坤稟稱嚴飭帕膩叔
姪勒獻拉金本月二十四日酉時帕膩叔姪解到
拉金卑故一名古故一名者薩一名阿英一名共
父子四名為此差目呈解等情據此本職隨即審
訊解到拉金父子四人據供長子一名者故前被
官兵拏獲現今拘禁營盤等語本職隨即提出與
伊等對質果係拉金長子除嚴加禁守同應解審
各犯並家屬人口不日起解𤼵審外至於川界地
方助逆之拖科覺過今四川提督現在嚴督官兵
極力搜擒自難漏網拏獲之夷民□子現交烏蒙
府好為安插今阿驢地方𠞰撫已盡無需兵力除
將滇黔漢土官兵於十二月二十八日自務都撤
師起程回汛外理合呈報各等情到(臣)該(臣)查得
阿驢猓賊傷害官兵其造謀聚衆拉金原屬首惡
今賊首者呢與阿驢土官先已解省頭人亨以夸
等及拉金之眷屬人口咸已就擒而川界助逆之
别哺加樂阿必亦經川師拏解前惟拉金未獲續
據總兵官張耀祖呈報於十二月二十四日禄鼎
坤等拏獲拉金父子等軍務已竣即於二十八日
撤師今於正月十七日已經抵省除解到拉金等
飭發按察司審擬招解并將撤師日期具疏
題報外所有𠞰撫阿驢事竣回師緣由合先
奏明再查烏蒙金沙江外屬滇轄者無幾經此番懲
創之後猶易控制獨川屬之苖蠻地既遼闊人更
獷悍兵至則散兵撤復聚𠞰之既難撫之不應故
以川提(臣)黃廷桂之調撥進取頗識機宜加以兩
總兵之協力諸將士之奮勇而於阿都阿不囉地
方川蠻猶敢三次刦營毫無畏懼是其天性兇頑
實同惡獸因知阿驢之變非僅哈元生之激成而
誦(臣)奏前事摺内
硃批便捉拏一小土官即至如此横逆此風豈可長也
亦不為僨事欽此乂於續奏摺内荷蒙
硃批朕前已有諭旨料卿必參奏者以哈元生之任事
豈忍將此等事治罪也況朕已用伊安籠總兵矣題
到之日朕或令將功贖罪或寬免處分再斟酌有旨
欽此(臣)伏讀之下實不勝感切念哈元生肝膽足
用效力殊多(臣)前
題請由元江調補黎平協副將原欲俟古州事定請
參以儆其後至於總兵之任伊必能報稱並不在
諸鎮下也合并聲明伏乞
聖主睿鑒(臣)謹
奏
覽
同日又
奏為
奏明事雍正六年十二月二十日承准和碩怡親王
大學士公馬爾賽大學士張廷玉蔣廷錫寄字内
開雍正六年十一月初六日奉
上諭據田畯奏稱八達寨苖㺜𠞰撫事竣其中擒獲把
事漢姦現今拘禁西林州等語朕思苗猺本屬蠢然
無知其肆惡抗横擾害地方之處俱係漢姦從中勾
引此等姦人平日為匪犯法本籍無所容身是以逃
至苗猺窟穴生事把持多方煽誘以致抗法害民其
情罪甚屬可惡何以向來𠞰撫苖寨未聞拏獲漢姦
嚴行究治者今八達寨把事漢姦未必止此數人而
從前烏蒙鎮雄諸處亦必有漢姦煽引等情爾等密
行寄信與鄂爾泰可留心訪察嚴拏究訊勿使漏網
欽此遵
旨寄信前來總督即遵奉辦理可也等因到(臣)該(臣)查
得烏蒙鎮雄叛案内有劉建隆王之瑜畢君廷俱
係漢姦謀充烏鎮二土府之主文生員范紹淹鑽
充鎮雄掌案縱容夷目刦殺為害地方及至提審
即勾通逼脅預謀拒敵官兵當經拏獲審擬具
題劉建隆王之瑜范紹淹奉
旨正法畢君廷因未共謀拒敵部覆行令遣戍此外並
無另有漢姦貴州長寨頑苖謀拒官兵一案内有
川棍李竒楊世臣汪子謙等及貴州武舉厲紹遠
州役黃應甲均係漢姦為川販護符為兇苗主謀
俱經
題請處決訖其鎮沅茶山等處夷民蠢動皆惡目土
舍倡謀號召查無漢姦在内煽惑勾引凱里丹江
等處巳拏獲販棍數名並姦細一名(臣)業經發審
並嚴飭查拏至廣西八達寨擒獲之把事漢姦查
把事名色即係㺜寨管事頭人早經發審其所有
漢姦(臣)前並未據報現在行查並留心察訪務當
嚴拏究訊斷不使伊漏網所有烏蒙鎮雄諸處原
有漢姦已獲正法緣由相應
奏明伏乞
聖主睿鑒(臣)謹
奏
知道了漢姦甚為可惡當嚴究緝者
雍正七年二月二十四日雲貴廣西總督(臣)鄂爾
泰謹
奏為恭謝
聖恩事雍正七年二月初五日(臣)齎摺家奴蒙
恩賞銀十兩馳驛齎奉
欽賜(臣)錦絲盒盛
上御寳帶一圍又黃匣一箇内洋漆盒盛
御用團圓餅滿噐並瑪瑙盒硯瑪瑙瑞芝法瑯鼻煙壺
各一鎮紙火䥥包各二共八件又
元旦令節
御宴珍食二匣鹿舌鹿尾鹿肉共一簍
養心殿製爐二座人參十觔藕粉十包哈密瓜二圓
蜜橘蜜柑共一簍回滇(臣)隨郊迎至署恭設香案
望
闕叩頭謝
恩祗領訖復據家奴口傳奉内裏大人面諭這餅是中
秋圓月的
皇上元旦日在宫内同用這團圓餅特留出一塊賞總
督等語(臣)敬聆之餘聲淚俱咽神魂靡寧謹率同
(臣)妻並(臣)子鄂容鄂實鄂寀鄂寧鄂宓等合家叩
首均勻分食竊謂都俞喜起實不足以為喻家人
父子猶無可以比倫此即負心賊子聞之亦應感
泣況(臣)天性具存良心未昧自問何人是誠何以
當此及敬啓摺扣跪誦
硃批言言訓勵字字矜憐不敢卒讀不能仰視念(臣)爾
泰叨荷
殊恩至矣盡矣此生此世即欲圖萬一之報知必不能
天地神明是鑒是察生逢
堯舜有不勉學臯蘷而僅以漢唐諸臣自處是已暴棄
之甚者倘並漢唐諸臣之弗如其何以自甘然心
勿敢懈才不能堪終恐無補封疆負我
慈父為天下後世笑是則(臣)之所日夜悚惕難以自安
者也念輒驚心言輒淚下感頌之詞並不能著一
語
欽賜寳帶惟當敬謹祕藏為(臣)家世寳亦並不敢具本
謝
恩謹此繕摺差(臣)家奴齎
奏恭謝
聖恩伏乞
聖主睿鑒(臣)謹
奏
覽卿奏謝至誠肫摯朕動容嘉悦覽焉
同日又
奏為恭謝
聖恩事竊(臣)家奴回滇口述正月初八日内裏大人傳
旨你到怡親王處去有交給你的事情如今日交給你
你明日就起身奴才隨於初九日赴府蒙王爺面
諭
皇上賞總督内庫銀四萬兩你回去說知著來請領欽
奉此(臣)敬聞之下不勝懽忭不勝激切伏念(臣)自
蒙
聖恩拔置大任計六年以來所應得養廉何止十萬即
用度之外存留多餘以置立田産非力有不能獨
以公事未畢未敢計及家私是以至今京中(臣)並
無房屋並無莊田除隨任家口外亦並無一家人
在京昨歲兼理撫篆多得養廉銀九千兩除添用
去賞號尚有六千餘兩(臣)曾用七百兩贖出舊典
老屋再添數百兩拆造裝修為(臣)祖父改置祠堂
並用九百餘兩再於墳園立碑三通以表祖父墓
道仍存三千餘兩現貯司庫僃公擬俟祠碑事竣
然後可及房產以立家園原非敢矯情實不敢悖
理也況託頼
聖主仁威諸事就緒總督養廉歲計有餘即(臣)自謀生
理已甚屬充裕且(臣)天性儉約不事浮華除衣馬
犒勞原不敢苟簡以損大吏體統此外則别無枉
費至(臣)妻在署衣服不過紬絹並無首飾釵釧等
物至今如常感
恩遇之過隆痛父母之不逮實不忍令妻子輩受享奢
靡以重(臣)罔極之悲也兹復蒙
特恩賞(臣)内庫銀四萬兩仰窺
聖慈神愴氣咽計屋舍田園兒女婚嫁即終(臣)之身下
及孫子皆可從容富饒即屬庸人亦毋須别營私
槖以自玷身名矣
憐愛之深衷
成全之至意感極無言祗領何辭但(臣)京中既無家業
又無家人即欲置房產一時亦難妥當仰懇
聖恩或准於滇庫餘銀内暫且動撥(臣)當陸續支領除
置買田房外餘留僃(臣)需用庶不至虛糜
聖賜而有忝
殊榮矣除啓覆怡親王候文遵照外謹繕摺具
奏恭謝
聖恩伏乞
睿鑒施行(臣)謹
奏
好已面諭怡親王矣王自有料理說與七斌來
同日又
奏為據實陳明仰祈
慈鑒事竊(臣)恭報祥雲一摺荷蒙
硃批歲前冬初聞卿每患脇痛少覺氣弱朕思此皆憂
思之所致朕至不忍有諭慰問蓋以諺語云心病還
須心藥醫若邀
上天慈恩
聖祖賜佑各處軍役就緒時我鄂爾泰自然全愈非目下
空言慰問所能解者所以忍而未頒諭問今
天
祖慈佑三處俱陸續報捷又覩此罕遇之嘉瑞想卿必然
心怡神暢諸微疾得全愈矣目下卿體如何去冬不
爽時如何光景可據實奏朕莫隱凡人能一念專誠
聚精會神勤勞二字實不妨然憂心焦思則萬萬不
可且亦於事無濟當切戒之況世情冷煖人事參差
明天理達人情者有幾只可盡一已之心以對越
上天則修齊治平之道俱備於中矣其他入海算沙之類
又何足與較凡事當酌量精神體察能否不可任力
不能勝之事不可費思所不及之心夜眠若稍覺不
靜日食若少有不美則當慎節而不可勉強從事也
可必遵朕諭行欽此(臣)跪諷之下感痛失聲及今二
十日每一捧誦猶不禁淚墮盈襟莫能自解也念
(臣)爾泰受
恩深重報稱實難惟期矢此血誠以自免背負世情人
事原非所敢知雖身本羸瘦然精神自強並未敢
以物慾縈心亦何來有疾病攖體緣去歲秋冬諸
務叢脞哈元生失事於川蠻橄欖壩犯順於慢磉
八達兇㺜屢挫官兵丹江逆苗肆行抗拒(臣)每接
禀報自慚疎庸自思罪過輒中夜坐起不敢安寢
凡一應軍前文書隨到隨投立即批發不敢少遲
時刻而浮議紛騰造言雜錯雖明知為誑言或竊
恐為實事心力交廹眠食不遑迨十月初左肋下
隱疼漸及胷膛腔内聞血腥心氣微覺下陷時不
能見官視事卧榻者僅三日續靜息調攝亦漸次
痊可及
萬壽令節五色雲現後各路官軍紛馳報捷(臣)不勝慶
幸踴躍忘疲旬日之内遂已全愈今且精神加旺
餐飯增強較未病時更覺壯健矣此
天恩之下逮實
聖心之上通稠人蒙福而不知微(臣)當身而自省竊謂
知慎節戒憂焦此病藥也明天理達人情此心醫
也伏讀倍加敬畏之心一念專誠聚精會神之
諭覺於心病得醫心之藥並於心醫得醫心不病之藥
其入海算沙之類不但不忍與較正恐稍自墮落
即與於入海算沙之數更為人所不足與較者也
(臣)雖鈍根敢不奮勉至
訓諭諄諄令不可任力不能勝之事不可費思所不及
之心夜眠不靜日食不美則不可勉強從事雖慈
父之憐弱子無以加此(臣)復讀至不忍有諭慰問
句我鄂爾泰自然全愈句忽念(臣)父母復不禁感
痛失聲無以自解也夫勞逸不在形骸疾病無關
性命忘身而身存廢心而任事(臣)必當時時儆惕
自愛自重懇祈
聖慈母為萬里遠(臣)慮也緣奉
垂詢用敢瑣屑僃陳伏乞
聖主睿鑒(臣)謹
奏
覽卿更覺壯健之奏心怡神暢實慰朕懷朕揆
天理人情所見不謬矣何慶如之
同日又
奏為奏
聞事竊照滇省橄欖壩逆夷不法調遣官兵進𠞰大局
巳定止猛腊一版納尚未平復緣由經(臣)節次
奏明在案續據遊擊徐成正禀報奉令帶兵進𠞰猛
腊先令各版納前往招安正月初八日行抵猛半
地方差探猛腊已於險要關口打木城二道用數
百人把守卑職率領官兵進頭道木城劄營示以
攻取刀正彥之子召糯隨即遣人投見情願歸順
卑職單騎直入開諭招安當招出橄欖壩百姓二
百一十三名口小頭人四名押赴提督行營聽候
安插并責令召糯同各版納往招各賊首據遊擊
施善元禀稱帶官兵前往猛籠過籠得壩招出各
寨逃避夷民一百九十六名口緣係蟒界恐蟒國
夷民懼怕逃躱隨遣叭先帶能事頭目土兵往整
亢漫牛等處誘撫正月初九日據叭先回禀橄欖
壩擺夷共來八寨今先令七人前來投誠餘俟陸
續方能到齊賊目俱分散逃躱分遣誘擒有九龍
江頭目具緬文知會宣慰刀金寶云猛拏叭憨巳
差人拏獲賊首叭瞻叭素宰雅三犯現在差人往
探虚實據楚姚鎮總兵官張應宗呈稱自正月十
七日起至二十三日止又招出各寨夷民一百戶
共男婦七百五十二名口俱交宣諭刀金寶各安
住牧又據徐成正禀報召糯同各版納在蟒國地
方招出橄欖壩流夷四百一十三名口卑職在猛
腊又招出二百八十名口俱押赴張總鎮行營安
插再被阻外域之元江目兵康天錫等并客人六
名夷目二名今於正月二十七日老撾國差叭目
二名先目四名土兵五十名護送同來回到職營
並據康天錫禀稱老撾來目說備象二條情願歸
入内地未知確否等情(臣)查橄欖壩夷民歸誠復
業者已萬餘人賊首叭瞻等三名既據報獲其餘
一二犯定難漏網至於遠服外域備極恭順此實
我
聖主至德深仁化被誠通之所致(臣)已隨差齎蟒錦縀
紬布疋等項去賞老撾來人願歸之說聽其自便
並令不必言及其應安設文武流官等事提(臣)郝
玉麟於二月初九日到省(臣)已與面加商酌現在
詳慎定議分疏具
題又開闢貴州生苗地界事巳就緒惟地廣人衆諸
凡善後圖維務須詳加布置(臣)亦節次
奏明兹據遊擊史應貴禀報伊等在雞講營盤宰牛
款諭大小各寨苗人明誓飲血埋石為記據稱情
願永作良民每年上納錢糧再不敢作歹違抗據
參將趙文英知縣魯朝聘禀報伊等在八寨行營
正月初八等日有里條乜告烏達楊烏擺桌番扛
竹留等寨頭人赴營上納條銀埧固排卡擺牌等
寨頭人赴營就撫割具木刻認納錢糧據鎮遠府
知府方顯呈報又招撫得清水江柳受柳利二寨
生苗計一百九十二戶楊遼番招等寨計七百六
十戶等情是生苗前已畏威漸且向化設鎮安營
當凛體
聖訓詳慎料理以圖永遠安帖可也又安順一帶前所
化生苖應勘明界址收納錢糧(臣)先委副將劉成
謨知府朱齊年何經文等前往辦理今據禀報公
同分勘界址陸續收過生苖糧銀已三百二十六
寨深山窮谷恃險負固之生苖無不紛紛向化實
有忻羡良民之心近又化出生苖二百四十七寨
尚有二十餘寨不出投順隨佯作進𠞰之勢再遣
人化誨各寨生苖現俱歸誠願預納雍正七年錢
糧職等一遵指示到處奬賞科賦從輕生苖懽幸
現已直達粤界等情(臣)查安順定廣鎮寧永寧永
豐等府州凡與粤接壤皆係無管生苗近一年以
來並無刦殺案件是亦歸化之驗應俟勘明界址
分歸各州縣營汛管轄即當另行
題報以上三件實係滇黔兩省極邊要務所有續報
情事合再一併奏
聞伏乞
聖主睿鑒(臣)謹
奏
欣悦覽焉皆頼卿忠誠任事之所致者宣示廷臣無不
歡欣慶幸但此歸化生苖人數衆多地方遼闊善後事
且最為切要卿奏云人頗以為較易而不知愈應作難
事觀此論甚是朕復有何諭也即此一念辦理未有不
妥協者可與張廣泗悉心料理奏聞
同日又
奏為
奏明事竊照地方水利攸係民生而在滇尤屬急務
(臣)自受事以後即檄行各屬凡有河道俱查明詳
報以憑次第疏濬嗣聞嵩明州之楊林海又名嘉
麗澤自東至西廣二十餘里自北至南廣十五六
里一納東北龍巨河水來源一納西南南沖河源
餘皆山溪小水積聚成塘合流出於河口歸車紅
江水口甚低原易洩瀉緣河灣迂廻曲折不能直
瀉以致四散汪洋又藥靈山下有石子流沙衝入
河口壅塞咽喉去水太緩故海邊四十八村巳成
田畝每年多被淹没為害實甚(臣)細加採訪此海
水原不大深若改疏河道由丁家屯開穵里許直
達龍喜村面前再開里許直抵河口使新舊兩河
并瀉水勢即可暢流不惟已成田畝可免水澇而
週圍五十餘里草塘均可開墾所費無多為利甚
溥前督(臣)高其倬曾據紳士呈請亦經委官踏看
因應開河身之處不無成熟民田時被該地衿棍
阻撓遂爾中止(臣)因一面出示明白曉諭并行布
政司委員查勘估計工費并查補償田價共該若
干造冊具詳續據該司詳稱委員丈核所費田畝
里數酌定人工於雍正六年正月十六日祀土興
工隨據四十八村里民咸稱情願幫工莫不踴躍
從事乃有龍喜村之官華等仍逞故智妄行抗阻
經(臣)批飭將為首之官華楊國英二犯枷示河干
限完工日釋放自此里民得以併力不數月而報
竣茲據嵩明州知州安鼎和禀稱修濬工畢水勢
直達河口前之迂廻曲折者今則順流而下前之
泥沙淤塞者今則通達無滯水得所趨而沿海田
地漸涸卑職履畝查勘共清出中則田四百一十
畝下則田一千七百零七畝中則地一千一百畝
下則地六千九百五十畝二共一萬零一百六十
七畝共科秋糧米麥一百八十四石九斗九升零
科徵條編銀九十二兩五錢一分二釐零仍給本
主輸價領給遵照永遠管業於雍正七年起陞科
納賦等情(臣)於赴黔之便更經臨河親勘沿海居
民莫不懽幸是舊有田畝可永免水患而新出田
畝亦少為民利矣又查自滇至粤原有河道雖因
盤灘險阻不能直達省會然自臨安府屬之阿迷
州有燕磁硐河流一道可直達大河自燕磁硐疏
鑿可以通八達汛而臨安屬之箇舊金釵坡等銅
厰離燕磁硐不過百里餘自省城水路抵晉寧起
岸至彼亦不過三百里既與厰地相近運發銅觔
甚易又離鑄局不遠盤運錢文復可省脚價似此
便宜水道所應急為開修者也(臣)早行令各州縣
造麻陽鰍船數隻先為試演併令糧道發銀交給
委員前往興工並令沿河州縣官照界分辦其自
八達至黃土一帶河路咨會廣西撫臣委員會勘
務期開通一俟告竣則阿迷至粤可以安穩行舟
往來商賈有千百年之便利矣又雲南府之滇池
海口及金汁等六河并各處堤岸壩閘必疏濬深
通修築堅固庶足資灌溉從前雖有歲修要皆潦
草應事坍塌淤塞率以為常(臣)於上年冬繪圖為
說檄行雲南糧道遴委河員公同地方官查看議
修嗣據該道黃士傑親勘詳覆昆明之滇池為呈
貢晉寧昆陽等四州縣衆水滙聚之區而海口大
河又為洩瀉池水之要道沿海各州縣田畝每患
海水漫溢全頼此河洩瀉稍有淤塞則沿海田畝
輒遭淹没今親歴河干細閱形勢勘得大河南北
兩面俱山皆有箐水入河每至五六月間雨水暴
漲沙石併流衝入大河而受水處河身平衍易於
壅淤如北面有白塔箐腊龍箐二水合流洩入大
河名耳宗閘壅淤之患猶小若南面則有瓦泥箐
邢家園二水屬呈貢縣轄名普安閘有羅武箐一
水屬晉寧州轄名清水閘有天自箐芭蕉箐二水
屬昆明縣轄名新村大閘皆直瀉入河中每年疏
濬於農隙之時即壅塞於雨水之後不穵則淹没
堪虞開穵則人工徒費四邑沿海人民重累難堪
兹查大河下流水勢漸陡至石龍壩奔流跌注入
安寧州大河再勘得南面之平定哨一閘係雲龍
箐水歸入大河之道正值水陡流急之處本道相
度地勢諮詢輿情咸稱南面宜開一子河引普安
清水新村等閘之水同至平定哨閘入河則泥沙
石子不能停住一勞可以永逸但兩畔俱有成熟
地土今議另開子河其應穵去地畝應給價值或
查欺隱抵補其所用人夫仍照例於四州縣派用
添給口糧而各州縣人民皆歡欣趨事現在督工
修濬等情若此子河開成則昆明等四州縣可永
無水患而實獲水利矣以上三件除楊林海業已
工竣滇池海口通粤河路現已興工所費錢糧核
計不過萬餘金即以開河漲出田畝變價充用或
有不敷騰那甚易總不須動支正項並不須開銷
贏餘理合一併
奏明伏乞
聖主睿鑒(臣)謹
奏
有何可諭可謂超羣拔類之辦理為從來封疆大臣未
舉之善政也朕為滇南赤子曷勝慶幸凡此等有利於
地方民生之事若有應動正項者只管奏請不可瞻顧
竭蹷從事
同日又
奏為覆
奏事竊(臣)請將雲南按察使元展成調補廣西按察
使摺内荷奉
硃批元展成光景是一大人物人人言好二人互調甚
合朕意已有旨矣路途遙遠且不必令來引見著赴
新任料理一二年再著來見朕又
批著他奏摺來人令到怡親王處轉奏朕隨事批諭訓
勉之料伊必能領會也欽此欽遵(臣)即傳元展成赴
(臣)衙門密宣著他奏摺令到怡親王處轉奏
諭旨元展成跪聆之下感激涕零據稱誓竭駑駘始終
弗渝以期仰報
聖恩於萬一比值部咨亦已到滇(臣)隨令其將經管之
銅厰錢局事務以及發運銅觔查明交代速赴新
任一面與撫(臣)沈廷正會檄布政使張允隨署理
臬篆去後兹據元展成呈報銅厰錢局諸務俱巳
造冊移交糧道黃士傑管理並無絲毫虧空發運
吳楚粤西三省銅觔除銅本水陸脚價官役盤費
等項尚應有節省獲息銀共約二萬餘兩分析造
冊送(臣)備案俟銅價到齊悉行歸公元展成臬篆
巳交即於二月二十四日起程前赴廣西新任等
情(臣)看元展成心地才具皆可以有為若復得邀
聖訓識力日增將來大有成就至雲貴兩省屬員内如
曲靖府知府劉斌威寧府知府吳士鯤開化府同
知楊正輔陸涼州知州祖良範楚雄縣現報丁憂
知縣李文炯俱係年力精壯兼有才幹實心任事
之員以之陞調廣西皆可資料理除祖良範明白
勤慎於應安撫之地相宜(臣)巳遵
旨請補泗城府知府其廣西最要府州等缺如現任守
牧或人地不甚相宜(臣)自當據實
奏請酌量調用惟是知人甚難無可自信即如黃炳
其向來行止居官穢聲(臣)並非無所知聞因伊在
滇數月時與晤談見其多改過之言有上進之意
更以伊父子俱受
同日又
奏為遵
旨酌覆事據雲南撫(臣)沈廷正前具摺
奏請將知府直隷州承審本府本州地方命盗等項
案件令解赴該管道員衙門覆審屬藩司者移解
藩司屬臬司者移解臬司審明轉解督撫等因荷
蒙
硃批沈廷正此奏卿酌量行之欽此欽遵該(臣)查得守
廵二道雖分司盤查屬府倉庫督催刑名事件原
無承審之責親轄地方之知府與直隷知州凡有
欽部命盜重案俱係自行審招徑解藩臬二司勘轉歴
來已久如訊供不確擬罪不當情關重大者兩司
駁行覆勘無甚關係者照例為之改正設藩臬所
審不公或依樣轉詳尚有督撫核審指駁未嘗不
其詳其慎即如發審重案或轉發府審由司勘轉
或兩司自審或招解赴督撫審
題各省皆然若謂少一核轉衙門事便草率焉知不
多一核轉衙門事反拖延總之定罪之允當與否
全在督撫藩臬揆厥情理秉公推鞫則刑獄自無
冤抑倘大吏不能明察苟且了事不特添一核轉
衙門終為無益即委員調審亦不過虛應故事緣
案件完結處不但不在府州並亦不全在藩臬也
且各省道員不與藩臬同城駐劄者居多督撫又
不時有差委之事若將
欽部命盜重案俱責令審轉人犯必多守候拖累之苦
而道員與藩臬又俱平行設呼應不靈必致愈多
遲滯據(臣)酌量撫(臣)沈廷正所請將知府直隷州
本府本州案件解赴道員覆審之處似可不必行
惟是道員既有督催之任則所屬府州縣無論事
之大小係通詳者俱應並詳該管道員聽候批示
庶以便查核(臣)查近來府州縣官初報命盜案則
詳道官後有案中續詳之事止詳府司及府州審
招亦不並詳該道而該道每避攬事之嫌亦率多
置之不問比至遇易結不結之件道官限於條例
同受處分殊屬未協(臣)於雲貴兩省業經面諭司
道囑令照行獨以未有定例事難畫一(臣)請嗣後
凡應道員督催督緝事件屬員有詳臬司之文概
令並詳該管道員及成招解司時並將全招詳送
該道倘有無故遲延承緝不力許其按限勒催罪
名不合許其指摘詳揭庶事有專責而執掌亦不
致廢弛矣謹此議覆伏乞
聖主採擇施行再沈廷正於二月初一日到任視事(臣)
將滇省一切事宜詳細告知聽伊料理隨於本月
十八日自滇起程前赴貴陽先辦黔件候金鉷到
日再商論粤事合併陳明(臣)謹
奏
是其應行處應題請者可具本題奏
雍正七年四月十五日雲貴廣西總督(臣)鄂爾泰
謹
奏恭請
皇上聖安
朕躬甚安好今歲飲食肌肉更覺增長健旺卿好麽
同日又
奏為恭謝
聖恩事雍正七年三月二十三日(臣)齎摺家奴蒙
恩賞銀十兩馳驛齎回
御賜(臣)
御服銀鼠袍褂二件果乾五種共一匣乳餅敖爾布哈
四種共一匣抵貴陽(臣)隨郊迎至公館恭設香案
望
硃批仰見我
皇上用人行政恤兵憂民及一切方略一應施措莫不
一本於至誠一出於至敬祥垂
天象聞喜若驚瑞現地靈披圖彌畏撫綏征伐有事而無
心和豫豐亨籌先而慮後此誠
上聖之心傳萬年之政要(臣)愚管窺實無可名言惟有
凛體
聖訓勤宣
聖德俾文武同官以及邊遠微末咸知身際
隆遇千載一時不甘自暴自棄各勉作完人是(臣)之所
以盡職即(臣)之所以報
國也今歲滇黔二省晴雨以時春熟加倍粤西去冬
大雪今春雨足據金鉷面告並詢來往官弁皆稱
十分收成除俟該司等彙報到日另摺
奏報外合先陳明為此繕摺恭謝
聖恩伏乞
聖主睿鑒(臣)謹
奏
欣悦以手加額覽焉
同日又
奏為奏
聞事雍正七年四月初十日據雲南廣南府知府賈秉
臣廣南營參將馮鸞禀稱本年三月初七日自午
至酉見日旁五彩旋繞如環上戴一環下承一環
三環相扣色皆五彩環外霞光萬道光之外又有
五色彩雲擁護光華耀目五色繽紛卑職等逢此
上瑞不勝踴躍理合繪圖禀明等因到(臣臣)查文
獻通考及天文志言氣在日上者為戴戴者德也
國有喜也占曰人君德至於天則有戴戴者推戴
福佑之象又曰氣在日下者為承承者臣承君也
名曰承福人主有吉喜且得地有不戰而降者又
曰日暈五色有喜等語竊思戴與承及五色皆係
分占未有有戴有承三環相扣環外五彩霞光光
外五色雲擁如今日現於廣南府者(臣)淺見寡聞
未識主何瑞應敬遵雲物必書之義依照原圖繪
呈
御覽伏乞
聖主睿鑒
諭示施行(臣)謹
奏
上天垂賜昭祥照例題奏可也
同日又
奏為覆
奏事竊照貴州布政使鄂彌達摺稱黔省田土報墾
寥寥隱匿自多應將曠闕多者先為清丈如實在
曠闕者招佃給本開墾如已舉首及巳報墾而為
官吏侵蝕分肥者即為參革究擬如係豪強地棍
侵占者嚴拏治罪等情奉
硃批清丈之說萬不可輕舉與督撫詳悉斟酌看汝此
奏甚屬孟浪汝不諳外任事事不可如此任意亂行
當著實與有識見歴練人商酌慎重比不得旗下部
院中事也欽此又一摺内稱黔省有官莊學租一項
額徵米三千九百三十六石九斗五升零内除支
給舖兵米一千九百三十九石三斗餘作賑濟寒
生窮民報銷其實悉為各衙門官役食用署撫(臣)
石禮哈
奏明變價歸公分給各官養廉前司祖秉圭以職官
不便分沾貧民之食定議各衙門人役支給食米
外省城貧民寒生歲支米六百石各府州縣支貧
民米一十一石四斗寒生米五石今查生員之内
貧富不等應令各教官查明實在極貧者取結撥
給孤貧一項確查建有養濟院房屋在内居住之
孤貧照人數支給各衙門人役停其支食各屬罪
犯解省覆審俱是沿途求乞應每名日給米八合
餘米變價解司買米存貯平糶等情奉
硃批此詳督撫之事汝如何如此自立得主意將此二
摺硃批與督撫看欽此前經鄂彌達敬錄齎示(臣)隨
細看原摺伏讀
硃批當經札商前撫(臣)沈廷正兹復與撫(臣)張廣泗面
商籌畫飭令鄂彌達轉行遵照外該(臣)查得黔省
田土向來原有荒蕪邇年人煙漸廣陸續首報開
墾已多今(臣)赴黔目覩高低山坡俱已開穵成田
大道兩旁空土亦俱耕犂種植若以捐納銀兩再
招民開闢將來自無曠土惟是民間成熟田地自
吳逆變亂以後多有隱占不清又有詭寄隔府隔
屬之弊遞年閃躱遂致錢糧無從追納姦頑每享
無賦之產額徵數目尚多虚懸是欲清田畝必先
清地界凡各屬之雜錯窵遠地方俱令就近歸糧
人隨土轄將縱有詭寄而稽查較易矣至於清丈
之說固萬不可輕舉即先丈曠闕數多之州縣仍
係清丈亦未便舉行莫若寓丈量之法於聽訟之
中除剴切勸諭令其自行首報照例陞科外其凡
有爭告田土者即委履畝勘丈實者按律虛者反
坐並但查額荒不查新熟若荒無著落即熟係欺
隱再將實在欺隱訪聞的確者偶一摘丈懲一儆
百庶良民無擾姦民無辭而賦課亦可以漸增矣
其官莊學租米石若將寒生孤貧通行查報撥給
無論是虛是實人多米少萬不能遍賑不如仍就
所見照舊薄施至罪人在監在途報故者甚多名
為病故實多瘐斃在州縣官未必盡屬無良而無
米之炊亦殊難措辦所有此項米石除支給舗兵
鳴贊生口糧及照前分賑省城各府州縣寒生窮
民外餘米應留充囚糧獄食并照前署撫(臣)石禮
哈原議歸公似均有實際合併覆
奏伏乞
聖主睿鑒
批示遵行(臣)謹
奏
是卿酌量為之丈量之說朕言其不可輕舉未言其必
不可行也恐鄂彌達孟浪不達因有此諭況如四川通
省現俱清丈行之得宜何妨乎
同日又
奏為奏
聞事竊(臣)於二月十八日自滇起程赴黔沿途查看營
伍考驗將弁於三月初七日始抵貴陽隨與撫(臣)
張廣泗商酌苗疆事宜並定議黔省一切事件至
本月二十六日粤撫(臣)金鉷到黔(臣)等遵
旨會商粤省諸務據金鉷凡於地方文武兵民等事俱
曾留心伊單開各件將情形原委詳細商問(臣)皆
實據所見直言可否聽其斟酌伊無不首肯喜形
於色並有照如此辦理廣西事一年内皆可就緒
我不但不敢負
聖恩亦並不忍令總督再分心費力等語隨於四月初
八日自貴陽起程去訖(臣)看得金鉷肝膽血氣人
如金鉷者(臣)實愛敬之願其更加精進也至(臣)報
明丹江摺内荷蒙
硃批張廣泗此番親往安撫當著實詳慎朕意若多帶
兵役恐新撫者疑畏少則苖猓之性又未可深信也
與張廣泗悉心籌畫為之諒卿未有不念及此者特
將朕意諭來若可令屬員代往似覺更妥何必又多
此撫臣親往之名也若有必應親往之情仍多帶兵
役隨從為是欽此(臣)按八寨丹江雞講清水九股八
萬等處前後陸續歸誠者雖已八九萬丁口然苖
猓之性未可深信實有如
聖諭倘開導安慰稽察防範等事少有未協恐不能保
無後患況古州一帶地方遼闊必查勘的確始可
定議又過江深險之地如公鵝雞擺尾數寨尚在
抗拒緣公鵝離江較近恐開通之後不能肆惡隨
勾結雞擺尾大寨以為黨援初雞擺尾本欲出投
不肯助惡後為湖廣漢姦曾文登煽惑遂與合榔
近與官兵對敵被官兵殺傷雞擺尾八人内有該
頭人之子該頭人深恨為漢姦所誤隨將曾文登
妻子舉家盡行屠戮從此不助公鵝是公鵝寨賊
勢已孤無能再抗若不乘此𠞰滅公鵝招撫雞擺
尾恐黔楚船路終有阻礙事關重大何敢不熟慮
查屬員内並無可以代往之員是以囑令張廣泗
親往駐劄柳羅地方調度並不必深入除軍前官
兵原有數千又添撥六百名隨從張廣泗於三月
二十七日自省起行昨據來札巳過丹江雞講沿
路就撫生苗懽忻接送毫無畏疑計日今已抵柳
羅矣在張廣泗自能幹濟(臣)復現駐貴陽以作聲
勢料不過五月内即可以竣事至於新闢苖疆合
旨定奪合并奏
聞伏乞
聖主睿鑒(臣)謹
奏
覽
同日又
奏為欽奉
聖諭事竊逆賊曾靜詆毁
天朝誣謗
聖躬敢於天理絶滅計欲搖惑人心自投法網神實使
之兹蒙
頒示鈔錄
上諭一道共五十二頁復蒙
硃批此因逆犯曾靜之諭朕欲遍示天下錄來與卿看
俟各犯至京審明尚另有諭旨欽此(臣)敬誦數四不
勝憤恨不勝激切仰惟我
皇上至孝至仁至誠至敬憂勤惕厲旰食宵衣蓋七年
以來如一日雖生殺予奪事各有不同而威惠寬
嚴行歸於一是此無論在廷諸臣之所深知外省
官吏之所共悉即凡非盲瞶亦誰不見聞且古稱
聖君哲后載在史冊者固屈指可數矣其德性事
功及一切文章禮樂比我
列祖較諸
聖躬有過之無有不及即滿洲臣僚内無知無恥無殊
異類者固不乏人其凡敦倫明理自省自立期於
不愧不怍者律以漢唐諸臣亦誰甘不如乃逆賊
曾靜捏造浮詞恣意狂悖暗布匪黨聳動大臣其
所以能如此得如此者(臣)以為其事有漸其來有
因如誣謗
聖躬諸事若非由内而外由滿而漢誰能以影響全無
之言據為可信此阿其那塞思黑等之本意為逆
賊曾靜之本說也如詆毁
天朝等語則江湖惡類山野狂愚不識天日者皆能造
偽說而不至若此之甚此懷疑貳蓄怨望諸漢人
等之隱意為逆賊曾靜之藉口也今
國家一統垂八十餘年
與禽獸介於幾希麒麟鳳凰禽獸也而人不如傲
象盜跖人也而禽獸不如天不能生人而不生禽
獸又不能不生禽獸中之惡禽獸更不能不生如
禽獸甚於禽獸之人天亦不可奈何不能奈何即
還以問之天應亦無辭如逆賊曾靜者實甚於禽
獸之人禽獸中之惡禽獸乃捏造逆書誣嫚狂悖
此固聞者見者莫不痛心疾首髮竪皆裂者也兹
人遍示臣民布告中外自非
大光明大智慧無我無人惟中惟正固未有能幾此者
天下萬世各有本心
天地神明實鑒實佑(臣)無復多言謹繕摺覆陳伏乞
聖主睿鑒(臣)謹
奏
為朕放心絲毫不必憤悶遇此怪物自有一番竒料理
卿可聽之
硃批諭旨卷一百二十五之十
欽定四庫全書
硃批諭旨卷一百二十五之十一
硃批鄂爾泰奏摺
雍正七年五月十八日雲貴廣西總督(臣)鄂爾泰
謹
奏恭請
皇上聖安
朕安卿好麽所奏瑞雲捧日一摺交内閣
同日又
奏為恭謝
聖恩事雍正七年四月十八日(臣)齎摺家奴蒙
陽(臣)隨郊迎至公館恭設香案望
闕叩頭謝
恩祗領訖敬啟摺扣跪誦
硃批許(臣)以肫摯勵(臣)以公正俯首捫心益深悚惕伏
念屏除邪障易屏除私障難屏除私障猶易屏除
殊恩
特授陜西寧夏道聞
命之下不勝惶恐念鄂昌年甫三十毫無歴練(臣)雖不
時訓飭勉其自立然相隔萬里不見已數年伊即
聖主睿鑒
俯允施行(臣)謹
奏
同日又
奏為
奏報春熟事竊滇黔兩省山多田少民間終歲之計
半賴春季收成以資食用(臣)經檄行該布政司各
將通省府州縣豆麥收成分數逐一確查彙具總
冊呈報去後今據雲南布政使張允隨詳稱據雲
南等二十府昆明等五十六州縣及東川烏蒙鎮
雄威遠宣威恩樂等府州縣咸稱所屬地方田地
高低不一自冬迄今雨𤾉時若本年大麥小麥均
有十分其蠶豆雜糧有八九十分不等相應據實
詳報等情又據貴州布政使鄂彌達詳稱黔省今
歲雨水調勻凡民間布種油菜豆麥春蕎雜糧等
項現在收穫如貴陽貴筑清鎮安南綏陽餘慶甕
安湄潭都勻府清平印江婺川龍泉思州永從威
寧大定等十七府州縣俱係十分收成其定番廣
順開州貴定龍里修文安順鎮寧永寧普定安平
南籠普安州普安縣永豐遵義府遵義縣正安桐
梓仁懷平越府平越縣黃平獨山麻哈都勻縣鎮
遠府鎮遠縣施秉思南安化石阡玉屏青溪銅仁
府銅仁縣黎平天柱錦屏開泰平遠黔西永寧畢
節等四十四府州縣俱有九分收成至於蠶豆有
同日又
奏為報明清江頑苗就撫攻克情形事竊照八寨丹
江雞講九股八萬等處生苗俱已招撫寧帖惟清
水江深險之地有公鵝雞擺尾等寨尚在抗拒囑
令撫(臣)張廣泗親往駐劄柳羅地方調度添撥官
兵前往勦擒(臣)暫駐貴陽以作聲勢各緣由於四
月十五日具摺奏
聞四月二十六日准張廣泗來札内稱十四日抵清水
江行營詢察苗情周閱地勢已撫各寨俱依向堅
切頑苗之敢於抗拒者獨公鵝柳利雞擺尾雞服
黨白索白汗等十餘寨約計二千餘戶又有僻遠
零星寨分雖未公然出名而亦有潛來幫助者此
等處所除公鵝一寨素稱強暴久為生熟苗夷之
害實有難以德化者其餘各寨雖聽公鵝勾結然
係烏合本不固結今聞自丹江統兵而下隨各自
渙散柳利寨苗人遂自來坡下喊求叩見情甚可
憫此義所當收雞擺尾等寨各自歸守皆有願來
投誠之意公鵝一寨亦遣人懇求招安等語(臣)查
柳利雞擺尾等寨雖夥同助惡亦難輕縱然旣有
可原之情即有可寬之法至於公鵝一寨先則伏
路截兵繼復渡江挑戰威逼隣夷指揮衆寨實屬
巨惡斷難姑留況該寨緊逼清江盤踞要害將來
疏通河道舟楫往來寧不遭其刦掠是務當乘機
勦滅以計久遠者即或哀乞誠切義不屠降亦必
令將倡謀造意諸犯擒縛投獻明正典刑然後收
撫餘黨免其全寨誅戮庶幾威不損恩不濫以示
羣苗方為妥計隨作札切致撫臣去後今於五月
十七日戍刻又接張廣泗來札内開雞擺尾雞服
黨等寨己陸續赴營願就招安公鵝久成孤立正
可渡河擊之一舉而定時因連日隂雨河水暴漲
山霧彌漫是以指揮既定而復罷者數四直至五
月十二日天氣晴明遂於十三日撥派已定於十
四日五鼓分遣將士酌量地勢先後奪船而渡頑
苗先於江岸拒敵繼於箐林伏截迨我兵衝擊敗
退猶復歸寨死守我兵鼓勇直前壞垣躍牆而入
四面舉火燬其巢穴公鵝頑苗被傷斃擒殺及被
焚死者甚衆新撫各寨苗民於山頭觀戰莫不且
喜且懼至雞擺尾既經就撫前令提標守備任龍
等帶領駐劄九股之兵在彼無事檄調前來適於
十四日已到即分布兩岸劄營聲勢愈壯清水江
路自可開通無阻矣官兵内銅仁協千總曹文元
右腿微傷兵丁帶輕傷者八人皆可無虞等語(臣)
因賊寨雖燬賊衆未必盡傷倘容其暫時躱避不
竭力搜擒恐兵退而賊復聚又將有事應乘此軍
威務將公鵝盡行屠滅此為上策如勢有不可或
宣諭雞擺尾等寨併力攻取許擄其子女分其田
土猶可得中策善後之舉更須慎重籌畫隨即札
覆撫臣去訖除將先後勦撫事竣情由彙疏
題報外所有清江頑苗就撫攻克情形合再奏
聞伏乞
聖主睿鑒(臣)謹
奏
嘉悦覽焉但善後事宜須謀萬全不可少有疑貳頑苗
經此一番懲創必有數十年之安靜若仍照舊安插可
以相安則更可免異日之煩勞如卿信得及可一勞永
寧又何憚而不為也此全在卿通盤悉心籌畫而為之
者詳慎之
同日又
奏為
奏明徧化生苗嚴懲兇犯情形事竊照貴州安順鎮
寧永寧永豐定番廣順等府州地方生苗環處向
居化外該地方文武各官既無從撫綏復不能防
範以致横行無忌恣意逞兇統衆則刦掠漢民恃
強則殘虐同類視為慣常無人過問實數百年於
兹矣(臣)欲漸施整頓以計安全是以商同提(臣)楊
天縱委令平遠協副將劉成謨安順營守備熊權
等並會同文員持示前往徧行化導歴將各緣由
具
奏在案今(臣)自滇赴黔陸續據報凡遠近生苗生㺜
生狆並直連粤界如擺羅宗地最險極邊等處莫
不聞風向化認納錢糧又有定番州屬榮歌等六
寨生苗永寧州屬太平等十二寨生苗俱欲投誠
内附因不識路徑特央求熟苗領赴行營并招同
喜松等九寨生苗皆願預納糧銀歸化誠切自本
年正月起至四月止共化出五百四十一寨合計
前後所化生苗㺜狆共一千二百九十八寨五千
九百七十八戶男婦三萬五千九百八十二名口
各認納銀米共合三百餘兩業經分編各府州就
近管轄所有舊化各寨應納六年錢糧皆已完納
新化各寨應納七年錢糧現已全完其沿途叩見
及赴省投見頭人共七百零二寨(臣)俱傳集面加
開導賞給銀牌紅紬其懽忻鼓舞合掌同聲願聽
約束誓為善良之狀似皆出自至誠或可永無反
覆但夷衆既撫兇頑宜除若少事姑息終必為後
慮前據各文武禀報據頭人阿納控告擺頂之松
奈寨頭人老錢傭擄伊董愛寨鮑六觔男女十口
並阿慢家男女六口又擄伊那毛寨阿並家姊妹
二口又擄打必寨阿成之子二口等情查老錢傭
積年擄掠不止此數事該犯擄到人口或行轉賣
或自役使必勒其本主父母將銀布牲畜等物換
贖始得放回其肆惡一方實為巨害但擺頂一帶
最為險僻擒拏不易隨委弁酌帶土兵前進埋伏
令通事過話而老錢傭糾合把朝等六寨頭人率
領夷衆二百餘名佩刀帶弩仍有逞兇之勢該弁
等設伏計誘犯已就擒而附和之松奈把朝等寨
感恩悔罪各准歸業老錢傭之妻子隨皆勒令投
到再可老寨犯苗吳曰列前因擄賣阿燕之妻被
苖首告隨差人往查該苖一聞差到即哀乞求饒
赴營投順俯首伏辜且帶隣苗三寨一同聽撫又
有擺岡寨兇苗阿六阿成等於雍正六年十二月
内商謀綑賣□金寨韋阿利之子阿降乃先誘韋
阿利至荒山毆斃復潛入阿利家將阿利之妻阿
升拉出打死搶去阿降轉賣與把弄寨之阿征得
受銀兩牛隻各賊俵分該委員等擒獲審供隨一
併押解到省(臣)即將兇苗人等發兩司鞫究據覆
老錢傭一犯遠年事件甚多伊亦不能全記而近
擄各苗供招已確按其所犯皆應斬絞但若照例
定擬勢必監候倘斃於獄不獲明正典刑且現在
無以示儆是以批令該司𫝊集赴省未回之各生
苗頭人將首惡老錢傭數其罪狀立斃杖下衆苗
觀看莫不膽戰骨悚知以老錢傭為戒其從犯阿
重阿項等俱重責枷示另行遣𤼵於雲南之中甸
廣西之土田州安插其阿六等因欲綑賣其子先
謀殺其父母將韋阿利夫婦俱行毆死其兇殘慘
毒實罪不容誅因狡供未定逸犯未獲復押令前
往行兇處驗屍今屍傷已經驗明實情已據供吐
逸犯亦經獲到俟再覆審確實亦應𤼵往苖地當
衆處死庶使受害者冤抑得伸聞風者共知警懼
其吳曰列一犯既悔過自新化苗贖罪當從寬釋
放業經面加嚴飭並詳切開導令與各苗頭一並
回寨安業訖至於前後招撫地方周圍計一千二
百餘里凡扼要處所務須安營分汛彈壓調劑庶
可以日久相安黔兵無可抽調不得不懇
恩添設(臣)現與提(臣)楊天縱熟商妥議同編定寨分戶
口錢糧并管轄界址各冊分疏具
題咨部外合先
奏明伏乞
聖主睿鑒(臣)謹
奏
添設營汛朕原有旨不可惜費但數千里生苗地界内
設汛彈壓恐武弁中未必能盡得其人而用之倘因些
小事故激成事端所關甚鉅恐將來不勝其料理當熟
思萬全妥協而為之不可因目下之恭順而必其蠢頑
之不復作也朕意可相其險隘苗界與内地相連處多
設兵以鎮撫為上此朕遥度之意卿就近親視情形自
有定見朕所諭者正恐因目下情形有誤久遠之規畫
也悉心籌畫料理不可視為輕易夫頑苗之反覆何能
保其必無但須先事圖維預為防範可慎重為之
同日又
奏為
奏明事竊照川販勾通黔棍略賣民間子女向來文
武各官惟利無事並不實力拏懲而差役兵丁遂
爾得錢縱放互相容隱以致毫無顧忌漢夷並遭
其毒且竄入苗寨勾結為非靡惡不作實為黔省
之害自雍正四年發兵擒勦長寨頑苗拏獲積年
販棍李竒等(臣)親加嚴審定擬
題請正法之後雖稍知斂形然終未絶跡揆厥由來
盖緣承審各官或因夥犯未獲或因供證未明藉
故拖延因循懸擱雖有一二完結率多草率了事
姦惡之徒嗜利忘身不無仍踵舊習(臣)復屢行嚴
飭緝拏所有報獲各起謹摘事由逐條具
奏
一起川販王之竒等查王之竒於雍正六年九月
初二日同夥黃兆戎黃兆策至貴州凱里附近
之昂歐寨時值官兵勦撫生苗之竒貪得銀兩
代充細作至凱里探聽兵馬告知苗頭阿扛等
率衆堵截隘口經凱里兵丁拏獲
一起川販張之臣等查張之臣同弟張之相販騾
來黔賣得價銀路遇未獲之盧世臣商為人販
於雍正六年十二月十五日至世臣之兄盧現
正家買得苗女又有未獲之販棍陳老三等與
盧現正亦各販苗女希圖同往四川發賣在途
被獲經平越縣審出各情被販苗女十二名口
給還親屬訖
一起黔販陳金保等查陳金保於雍正六年十二
月十九日誘騙苗人阿講賣與高梘地方夏家
又有苗人阿王即係阿講之弟與伊妹夫阿往
商謀將阿講子女亦賣送與夏老五家經都勻
府拏獲詳報
一起黔販劉之漢等查劉之漢同子劉正及夥黨
戎師兵戎師奭并未獲之戎老二川販熊佩武
販賣苗男婦女於雍正六年十二月二十九日
潛往四川轉賣經平越營防兵躧蹤拏獲解縣
訊供究明詳報
一起川販梅廷現等查梅廷現與戴志善并未獲
之梅兩素於雍正六年十一月初三日來黔欲
買馬匹路遇夏老五邀同販人各買得男女往
川轉賣復回買馬有窩犯黃燦知情容隱經麻
哈州差役人等拏獲解官訊明詳報
一起黔販李老滿等查李老滿與駱天正胡思學
并未獲之萬顯雲共謀興販齊至鎮遠居住之
王騰蛟家歃血結盟於雍正七年二月初一日
遇買牛苗子二人遂取其銀兩誘往岩洞綑帶
往川路經塘汛被石阡防兵盤獲解官訊供具
報
一起川販周世隆查周世隆與黔棍謝聖選等販
賣子女雍正七年二月十八日藏匿於凱里所
屬之川岩山洞被苗首報汛兵前往拏獲解交
清平縣訊供詳報
一起黔販楊老么等查楊老么與未獲之余成龍
等夥販苗男苗女藏於清平縣屬之狗窩地方
雍正七年二月十七日被防汛弁兵拏獲并獲
窩家華文秀移縣詳報
一起黔販杜煥如等查杜煥如與周世蕃於雍正
七年二月十六日同遇窩家陳老二等勾引販
賣苗男苗女經麻哈州土官拏解該州詳報
一起川販黎尚文查黎尚文與張明儀到黔賣花
於雍正七年正月二十六日商同未獲之關子
招轉託希惟勲引賣苗婦苗女被麻哈州差役
拏解訊供詳報
以上十案情事雖有不同罪惡實皆顯著此外仍
有舊案數起亦未便竟置不究(臣)現今在黔自應
就便速行審結業經嚴行貴州按察使勒限催提
審擬招解(臣)即親審勘定具
題請
旨分别正法發落庶現犯者得以伏辜未發者知所懲
儆而積案亦得清結至於各種販棍原即係漢姦
夥同苗狆則殘害漢民夥同漢民則愚弄苗狆其
行蹤詭祕半潛住於山硐石窟密箐深林(臣)現又
通飭文武各官令砍伐林箐堵塞窰硐並嚴加防
範實力巡緝外合先
奏明伏乞
聖主睿鑒(臣)謹
奏
好此輩當盡法處之再嚴加訪緝務令此風盡息方可
同日又
奏為軍田加税難完仰請
聖恩寬免事竊查貴州省軍田一項原係前明屯衛軍
丁管業糧賦差徭較民田獨重自
本朝裁汱衛所改設州縣後軍丁之名已經革除其
向編屯糧仍照舊輸納因此田受之於官例不買
賣或有軍丁故絶遺産無歸或有子孫困窮私相
典當此紛爭占奪訐訟不休所由來也(臣)前於雍
正四年到黔時前布政使申大成即有加徵税銀
之議(臣)以軍田名色雖由官授然子孫相承已三
百餘年原與已業無異且糧賦最重幾倍於民田
若更每畝徵税五錢恐不可必得反多擾累議遂
中止迨申大成内調入欵條陳部議准行(臣)恐已
見未確不敢執謬隨經轉飭遵行在案今(臣)因公
來黔據軍民人等紛紛呈訴雖恐長刁風仍行批
飭而留心訪察復面詢司道府縣各官知軍丁先
代受田因明時隨征有功分給土地計軍一戶授
田十八畝除上納屯糧歲丁外一切差役皆軍戶
應承在當時已不免苦累故雖田本膏腴難以割
棄而故軍子孫欲脱重賦轉售於人者已十分中
之八九申大成謂故軍子孫坐享無價之田獨不
念該軍戶等累代累世之應差納糧猶不足抵十
八畝之田價乎是所見之小矣至謂百姓頂買軍
田利其價賤者按民間置産必核算籽粒除算錢
糧然後合其利息照值論價此各省皆然查貴州
軍田一畝自一斗五升起至三斗七升科則不等
歲丁在外是便以一畝之價買得民田二畝之田
而應納錢糧已以一畝可抵民田二畝之賦故雖
軍田賦重而未便驟議輕減者實亦於輕重之中
仍權量平準也今若每買田一畝再徵税銀五錢
合算每戶十八畝而應完銀九兩雖據稱有十餘
萬之虚名料難完數千兩之實數究於民生無益
更於
國賦何補相應仰懇
聖慈將申大成條議新增税銀一項准
賜豁免凡田土授受悉照常例投税印契從前私相典
當者並令首明完税補給契紙准其管業如有豪
強侵奪及仍敢隱漏者嚴加懲罰庶訟端可除規
條畫一而民無觀望軍無藉稱即清理田畝一案
亦可漸次就緒矣謹繕摺
奏伏乞
聖主睿鑒施行(臣)謹
奏
所奏是已交部議覆申大成真庸愚小人也
雍正七年六月十八日雲貴廣西總督(臣)鄂爾泰
謹
奏恭請
皇上聖安
朕躬甚安好向來朕甚畏暑今歲都中盛熱而總未覺
苦飲食起居更好諭卿慰念卿好麼
同日又
奏為恭謝
聖恩事雍正七年六月初六日(臣)齎摺家奴蒙
恩賞銀十兩馳驛齎回
御賜(臣)各種錠藥一匣紗羽洋席芭蕉堆繡各種宫扇
共六柄一匣畫扇四匣素扇二匣各種香囊共二
十七匣桂花雕香一匣黃紅絡手串四匣各種香
藥扇墜四匣抵貴陽(臣)隨郊迎至公館恭設香案
望
闕叩頭謝
恩祗領訖敬啟摺扣跪誦
硃批朕躬甚安好今歲飲食肌肉更覺增長健壯卿好
麽欽此又敬聞擇吉遣師先期告
廟頒
勅大禮既成
天日晴和氣象舒暢
聖駕大閱官兵人人感奮懽聲雷動(臣)不勝忻忭不勝
踴躍再雲南大理府同知佟世蔭回任過黔(臣)敬
詢
聖安據佟世蔭傳示世蔭跪辭之際奉
皇上面諭佟世蔭你再細看看朕身體精神可好世蔭
回奏
主子聖躬精神甚是安好隨蒙
諭旨你就將朕身體精神這般安好回去告訴總督鄂
爾泰教他放心以前朕聞得他因辦事過於憂勞以
致身子氣弱甚不放心教他此後惟遇緊要大事親
身料理然亦不可過於憂思凡夜晚辦事最是傷人
務教他善體朕諭以仰副垂注至意欽此(臣)爾泰敬
聆之下仰窺
聖慈氣咽泪流莫能自解伏念都俞喜起古已稱難如
(臣)遭逄更何倫比洵以臣子之名實兼受
務當凜體
訓諭節慎自愛萬不敢於無關緊要事積憂躭勞以致
復厪
聖慮謹此繕摺恭謝
聖恩伏乞
聖主睿鑒(臣)謹
奏
覽卿奏謝矣
同日又
奏為新開水道并興修陸路事竊惟邊境之大防莫
重於苗猓而窮荒之大利莫急於舟車查滇黔兩
省崇山複嶺鳥道羊腸旁逼夷巢中通一線因舟
車之難至致商賈之不前是以開闢近百年而猶
無殊草昧其各郡縣内地原不無大小河流可疏
鑿以資灌漑亦緣半由苗界出入遂因循至今(臣)
自叨奉
簡命雖已遍訪熟籌思欲開修而苗疆未靖兇頑未除
慮有阻撓故不得不緩待今仰賴
聖主仁威強梁者就擒良懦者歸化業已粗定只須撫
綏若不及時興舉以計久長恐日後不無懈弛又
將觀望(臣)故於去歲冬月即遍飭估勘以便次第
料理所有疏濬雲南府之滇池海口及金汁等六
河并自阿迷州直達粤西大河等緣由前經(臣)摺
奏荷蒙
硃批有何可諭可謂超羣拔類之辦理為從來封疆大
臣未舉之善政也朕為滇南赤子曷勝慶幸凡此等
有利於地方民生之事若有應動正項者只管奏請
不可瞻顧竭蹶從事欽此(臣)伏讀之下不勝慚悚不
勝踴躍務當竭力盡心期於有濟斷不敢少有瞻
顧以上負
殊知並負滇黔赤子已耳兹於五月二十三日據雲南
廣南府賈秉臣等覆稱職等奉委開河隨同各委
員沿江查勘源發於澂江流達於粤閩内有巨石
間阻疉灘陡險相傳漢唐迄今未曾開鑿職等詳
看形勢初甚以為難乃不數月而工己告竣自阿
迷州以下一千五百里至剥隘之水道已通八達
河而土黃一百六十里之旱路亦修整平坦可行
車馬是不特東西兩粤片帆可至將來通商竝可
達吳楚等情(臣)隨飭令多造鰍船麻陽船并於楚
省雇募熟練之匠工水手前往廣南教習彼地民
人打造撑駕復繕刻告示飭發滇黔粤三省地方
官遍行曉諭使各商賈知往來貿易之便其所費
工價俟該府等開報到日(臣)即照數捐補緣去歲
(臣)有餘剰存司養廉銀五六千兩可以充用竝非
敢小見竭蹷從事也又據糧道黃士傑覆稱海口
子河由清水閘新村大閘開通瀉入大河水勢俱
己暢流可無壅滯之慮現值農忙已暫時停工俟
秋成後再開修下截其盤龍江金汁銀汁寶象馬
料等六河俱己疏濬深通凡各河閘口俱飭巡水
人役用閘板啟閉以資分灌民田現在遠近俱己
得水等情此(臣)前
奏粤河滇海水利之大概也再曲靖府屬尋甸州有
宣甸二里地面低窪時遭淹没者計二十餘村又
宣化七甲之歸龍寺山後有山河一道直垂瀑布
流於山下可引以灌山下之田而土民畏其工費
僉云難成若疏鑿開渠山下田畝可開者不下千
工旁有横坡亦可陸續增墾又果馬里十甲之潘
所海子其地土約四五千畝而兩溝山河及五六
月霖雨併四山之水俱積聚於此無路消洩只於
南山脚下亂石罅隙中浸滲不得通流因而低下
田地屢被淹没又乞曲里之五里箐地勢水道約
可墾田亦應修築渠堤(臣)前經詳飭該州逐細查
勘復於赴黔之便路經尋甸又備悉指示續據知
州崔乃鏞先後覆報宣甸二里勸民修葺堤渠已
免受水患歸龍山河隨雇覓匠工遍歴山巔用築
堤之法鑿石開渠并雇土工築壩蓄水三月内已
經完工現在引水開田潘所海子搜剔石孔己鑿
通洞口七處皆可消瀉海面之積水其兩旁田地
已現可開墾五里箐地方修濬水渠亦己告竣現
在具詳藩司請領工本分給各民買備牛力趁時
布種等情至該屬有海子屯大河聞每多氾濫以
致平原沃野盡成草地沙洲業己數百年甚屬可
惜(臣)令繪圖呈送竝飭親勘估計工程幾何需費
若干先召募湖廣熟練工匠確核詳請俟秋後興
工此尋甸州水利之大概也又臨安府屬建水州
之南莊十六營以下暨獅子口郭衣村羅家坡大
小回龍宗家莊中所營金雞寨等處田地甚多竝
無活水灌溉若雨澤愆期地皆焦土田半荒蕪每
致栽插過時秋成失望經(臣)飭令該知州祝宏設
法疏濬今據詳覆訪問父老知附近南莊李浩寨
山腹之中有過泉一股常聞水聲晝夜不息卑職
親往查探見山中陂地深䆳源流甚遠似可疏通
以濟田地隨招募人夫備辦噐物至李浩寨對山
開鑿因高坡層疊巨石嶙峋幾費工力不能疏通
遂用穀糠灌試之法尋流三十里果浮出於州屬
之老鼠窄石穴其水徑由此山無疑因即於李浩
寨山外里許穿穴地道伐木為廂截流激水已於
四月二十六日開鑿告成穴中水湧湍急開溝築
堤順流以資灌漑竝立約各村每至播種之候按
定時刻挨次引水豪強不得阻截其歲修溝堤著
有田之家各就已田濬築毋得推諉再山穴出水
之處有民田二坵既在其田側建堤不無藉口亦
給價銀五十兩買存以免滋擾其開鑿人夫俱止
捐給口糧各村踴躍赴工竝無工價等情此建水
州水利之大槪也至於貴州通省河水源流道路
平險早經(臣)檄委勘報竝繪全圖以便籌畫除支
流小路應漸次開修外如鎮遠府屬苗界之清水
江上達平越府之重安江下通湖南屬之黔陽縣
現可行舟無須修鑿實黔省之大利前因生苗阻
截故須有待今兇頑既經剿撫夷民亦知便益據
該府方顯稟報由柳羅行營裝米試船已直到施
秉又用船四十隻令弁役前往黔陽縣買雜糧試
運俱可通達無阻是此河道計日可以常行矣且
由重安江至都勻府亦有河道少加疏鑿即可行
舟由都勻府至省現據知府王鍾珣勘報可開寬
平大路堪以行車既避舊路之險又近止三站是
急宜興修者又府屬獨山州之爛土司地方亦有
河道可通粤西聞計程七日便可抵柳州因路經
來牛寨生苗地界向不能通(臣)已密行黔粤各官
確查路徑先示化導如或敢拒命應即勦滅此寨
以通聲援至黔省通滇大路如關嶺盤江等處實
係險途(臣)擬由安順府之安莊另開新路直出亦
資孔寬平可以行車且可裁減三驛前歲已有成
議業經奏
聞時因黔員各有異議不無私心(臣)轉恐已見未確遂
復暫止兹因公赴黔沿途覆加查問又委員細勘
據稱實係路平而近竝無阻隔只有一坡稍險亦
遠不及關嶺易於開修等語(臣)當更與撫提二臣
會商妥酌另疏請
旨此黔省水利之大要陸路之大端也竊念庸人俗吏
難與創始易於落成若立有規模俾知利益則相
因相習官不必率而自勤民不必勸而自力將不
數年即支流小路亦皆遍行開修(臣)當敬體
聖訓凡有利地方民生之事如果有確見應一面請動
正項一面預備料理千載一時力半功倍(臣)知自
奮(臣)知自勉矣所有新開水道并興修陸路緣由
相應
奏明伏乞
聖主睿鑒(臣)謹
奏
欣悦嘉奬觀覽六字不能諭朕之意而此外又覓欲諭
之辭不得在卿自為參詳可耳
同日又
奏為奏
聞事竊照清水江之公鵝等寨頑苗素行兇殘虐害夷
衆抗不聽撫屢次拒敵官兵經撫(臣)張廣泗分兵
進勦業將破寨殺賊情形繕摺
奏報查自五月十四日懲創之後羣苗震懾向受公
鵝荼毒者尤切懽忻官兵隨分作兩營對江駐劄
防範乃公鵝餘孽猶敢即於十四日夜暗寇新營
隨被官兵擊退有雞擺尾寨苗因先曾與公鵝合
榔為公鵝苗激動復行勾結聚集千餘人於十五
日竟來攻營當復被官兵鎗死者甚多賊苗俱各
奔竄十六十七等日有董兜等各寨苗頭來營投
誠前附逆之柳利寨雞擺尾大寨各悔罪求生又
有白索等五寨同雞擺尾苗頭來營上納錢糧願
聽約束該營府等隨細訊漢姦曾文登撥唆被殺
事由據供苗等原割了木刻要來投降是曾文登
說你們不要去見不要上糧若今年上一兩明年
就要上十兩還要丈田當差所以聽了他的話實
是被他誤了今定當縛獻等情隨立將曾文登竝
伊妻子共六名口縛獻來營嚴訊之下俱直認不
諱即令於行營梟首示衆該犯家口應酌賞出力
弁兵現解鎮遠府禁候旋准撫(臣)張廣泗札開各
寨聞公鵝破滅雞擺尾收撫連日赴營投誠納賦
討求告示者暮夜不絶即遠處生苗皆自來投撫
其公鵝逃苗奔竄無地亦自投軍營認罪求生尚
未准其招安等因(臣)以衆寨雖經懾服但該地環
夷背水形勢險要必須就地即駐重兵庶可以資
控制此江最關緊要務須熟籌萬不可少有將就
緣由札覆續又連接撫臣札稱現在駐兵於北岸
彈壓凡沿江可渡處俱委弁守探其公鵝逃匿之
苗若發兵搜捕勢難盡俘其衆捕之愈急逃匿愈
深旣不能窮追徒為他寨添羽翼留此三百失業
之苗反致滋事因就其懇乞哀切責令繳獻鎗械
并令托柳壽等大寨具保方准收撫初五日據各
寨苗頭帶領公鵝苗人赴營禀稱公鵝歸順求生
不敢復反日後倘有犯法我們衆寨領罪情願殺
他隨繳獻鳥鎗環刀標鎗弩弓甚多查苗地向有
合欵之例今清水江南岸遠近投撫生苗已納糧
編甲者共四十餘寨不下萬戶因傳其合欵適於
初五日齊集隨曉以公鵝罪狀姑念老弱無辜今
仰體
聖天子如天之仁暫准招回賞還田地如果能改過則
永為良民倘少萌異志即立就殱滅又告以清理
苗疆之舉
朝廷不惜錢糧官兵不辭勞瘁原為開通清水江河
道使商賈往來財豐物阜為爾等苗民垂永遠之
利若不安營設汛河道終不能開今於公鵝寨基
安設大營餘擇善地另立塘汛保護客商稽察匪
類該苗等聽聞之下莫不歡喜慶幸始知自古漢
兵不渡河孔明曾與立石為信之語亦皆漢姦有
以教之也目下因江北岸有平夏一寨約三百餘
戶向屬生苗兇惡更甚去歲正當清理苗疆猶敢
殺死順洞之糧苗六命捉去二人一帶苗民銜恨
入骨現在勒令獻兇如敢抗延應即發兵進勦此
寨不除無以服衆苗之心故仍須有待再清水江
上下接連九股南岸直達古州地不止千里而現
在聞風投附之苗已數萬計駕馭撫綏實非尋常
所能勝任蘇總兵辦事忠誠威名素著得士卒心
有兼人之勇如得委調前來即可以交替前進黎
平安撫古州矣等因查總兵蘇大有前在丹江因
腿受鎗傷久未平復(臣)到黔後即調官禄往替令
回省醫治復割開皮肉取出二鎗子不二十日俱
已全愈行走如常隨經面委竝囑一切機要即令
於本月十二日前赴清水江去訖平夏一寨不難
完結雞擺尾等苗尚須防範此番料理張廣泗頗
稱周詳蘇大有必能幹濟也五月二十三等日據
駐劄丹江之定廣協副將官禄呈稱丹江苗衆甫
經歸附因有漢姦老楊老許以鬼師之說煽惑愚
苗復萌叛念都司羅資衮聞知差頭人阿豹等五
名往彼開導令將漢姦獻出請賞乃該寨苗人聽
信漢姦竟將阿豹等殺害即於二十一日夜前來
刦營被官兵鎗礮擊退現在確查漢姦竝倡謀寨
分續報等情續據呈稱自擊退賊苗之後各苗寨
無一反覆且恐有干連俱到營誓信隨加奬賞安
慰其反覆苗衆係桃繞大寨今見各寨俱自投辯
訴料無幫附亦著屬苗到營投順當即著令獻出
漢姦兇手去後隨據該寨頭人阿尚等先後縛獻
漢姦老楊老許到營除漢姦二名己嚴訊牢禁候
示外現在勒獻兇手再報等情(臣)查苗人之反復
實由漢姦之播弄漢姦不盡除苗寨終難寧帖況
丹江一帶原未及妥辦目下多一番整頓將來加
一倍安帖倘將就完事即致誤事必轉費事(臣)屢
蒙
聖諭指示詳明業欽遵凜體每事類推現計各處官兵
雖已足用但久役疲懈及疾病懦弱之兵料所必
有且苗疆一有定議即應設汛安營分駐彈壓若
俟具
題准咨到日始行召募則數千之兵即一年亦不能
足額(臣)於四月内即通檄各標協營令遍查餘丁
現據册報現可充伍者已近二千名適安籠總兵
先到丹江以備調遣并查勘各處將疾病疲弱等
兵替換回營將來即留駐新鎮仍將餘丁添補庶
可兩無缺誤再蘇大有擬調黎平新鎮之處經(臣)
摺請業奉
亦不致久懸合併聲明統乞
聖主睿鑒(臣)謹
奏
覽
同日又
奏為謹報廣西豆麥收成分數并雲南陸凉南寧二
州縣被水情形事竊照雍正七年分滇黔二省豆
麥豐收(臣)己查明具摺奏
聞今據廣西布政使張元懷呈稱本年豆麥收成分數
除梧州府屬之藤縣容縣柳州府屬之融縣南寧
府屬之忠州歸德果化下雷湖潤遷隆剝甘上中
下勾慶遠府屬之東蘭那地南丹忻城永定永順
長副思恩府屬之歸順都康興隆等漢土州縣共
二十屬尚未報到外其餘漢土州縣共九十四屬
彙造總冊呈送并據冊開泗城一府横州上思河
池三州富川賀縣修仁昭平懷集桂平永淳懷遠
上林等九縣安定白山古零定羅舊城那馬等土
司奉議土州所轄向不種豆麥鎮安土府土田州
武緣縣向武土州種麥甚少收成只有二三四分
賓州甫種黃豆向不栽麥鬱林州所種豆麻芋薯
均有八分收成新寧州博白縣從不種麥所種黃
豆黑豆七月始收西隆州西林縣俱不種豆麥西
隆所種小米早稻□子均收成八分西林所種小
米收成七分岑溪縣不種大小麥間或種豆向來
收成無幾永寧縣只栽豆收成七分思明土府州
左州養利永康象州等四州隆安崇善思恩三縣
萬承太平安平恩承龍英全茗茗盈佶倫結安都
結鎮遠羅陽江州羅白下石西思陵憑祥上下凍
等各土州并上龍下龍二土司所轄俱不種豆所
種小麥蕎麥均六七八九分收成其入夏并夏末
秋初始栽豆現在止種麥之州縣惟遷江一縣六
七分收成臨桂興安陽朔永福義寧灌陽平樂柳
城荔波宜山天河等十一縣全州一州有七八九
分恭城馬平雒容三縣俱十分收成豆麥兼種之
州縣内蒼梧縣豆係五分麥係七分平南縣豆係
五分麥係六分宣化縣豆麥俱係六分羅城縣豆
係六分麥係八分永安一州靈川荔浦貴縣北流
武宣陸川興業來賓等八縣豆麥俱有七分九分
又獞猺不諳種植之上映土州豆麥只收三分土
上林縣下旺都陽二土司所轄豆麥止收五六分
至各屬米價惟永安新寧二州每石市價一兩三
兵牧場東乃一帶高山西南北三面皆土坡高阜
之地每於五六月間大雨時行山水驟發馬厰之
中地勢低窪為聚水總滙(臣)因原未牧馬徒為刁
頑侵占經委員招民開墾成地每年於秋盡冬初
水涸時播種麥蕎等糧至次年四月及五月初收
穫復慮不能全熟故科租從輕其上則地每畝只
完小麥租一斗中則地每畝完小麥租八升下則
地每畝完大麥租六升除完升斗官租外其所得
花利頗多連年皆係十分收成(臣)已
奏明歸公在案今歲因春雨霑足兼有閏月節候少
遲適值四月中連雨上流河水泛漲所以馬厰内
之低下地畝不及收穫致被水淹撫(臣)沈廷正據
報隨委府州各官同往覆勘續於五月二十六日
據覆被淹者二萬三千七百餘畝未淹者一萬四
百餘畝被淹之地計算大小麥租該折徵銀一千
九十五兩五錢零但馬厰歸公納租原與民間納
賦之田不同且止一隅而各戶未淹之地業已十
分收成況此承種佃民皆係紳衿吏役各有本面
稻田現在及時栽插實與窮民有間米價亦不昂
貴此項租銀或減免或緩徵等語(臣)復批行布政
司詳核酌議去後旋准撫(臣)沈廷正札開馬厰被
淹應輸本年糧銀一千餘兩若照分數請免甚屬
無幾己具摺懇請
聖恩全免其徵收在司庫備公存剰銀内撥補完項可
否再按被淹分數
題報請免商酌前來(臣)查此項地土原係低窪若雨
水稍遲反加倍豐收凡雨澤應時即間有淹没既
聖諭遵行除札覆沈廷正外相應
奏明再據曲靖府知府劉斌詳稱據南寧縣勘報該
縣東北二鄉田地低窪易於積水五月二十一夜
廟高山起蛟山水陡發以致衝決圩堤田廬被淹
今水勢日消其高阜之處禾秧未傷可望有秋圩
内低田尚有被淹至民房因水勢急驟間或衝倒
各村居民竝無損傷理合轉報請飭各委員確查
等情(臣)隨批仰雲南布政司速飭委員勘明果否
成災據實詳奪又據撫(臣)沈廷正委勘之澂江府
知府王鐸詳稱六月初四日到曲靖帶同南寧縣
親往被災之所查勘東北二鄉李家等圩低田果
將圍堤衝决田苗淹没近水草房被水浸壞倒塌
幸水勢雖大不過兩三時即退并未傷損人口俟
同該令清查被災頃畝分數及倒塌民房造冊另
報等情(臣)因蛟水陡發既稱不過兩三時即退現
在積水曾否全消可否補蒔秧苗未據聲明仍批
行雲南布政司速飭查明通詳外(臣)查滇省今歲
春雨霑足故春熟甚盛因四月末旬至五月間雨
水稍多高阜處所遍得栽插低窪田畝不無泛濫
撫(臣)沈廷正現己𤼵庫銀五百兩交給委員酌散
衝塌田房之戶俟委員再細勘覆如應賑恤蠲免
錢糧即同撫(臣)會疏
題報合併奏
聞伏乞
聖主睿鑒(臣)謹
奏
覽
同日又
奏為奏
聞事雍正七年六月初五日新授廣東總督(臣)郝玉麟
赴任過黔(臣)謹遵
聖諭罄(臣)所知詳細講論諄切勉勵大略謂廣東要地
逼近海洋欲安民生必先靖賊盜欲靖賊盜在先
飭官軍聞各鎮總兵有因公上省者沿河賊船竝
不迴避且以鎗礮遥逐官船官船搖櫓飛行亦不
敢駐問又聞山賊哨聚人以千數竝未懲創且賊
案甚多十無一結信如此是大可慮應將武弁中
之貪劣庸懦者亟行參革以儆衆志凡振刷處務
示以嚴厲而措置處須出於周詳如果將猛兵強
自必漸消潛避倘無制勝之具而驟欲擒賦恐賊
不能擒而先已損威後轉費手矣其大小文員内
才守兼優者料難多得須先取其才幹次論其操
守緣我能駕馭即有才幹而滑者亦可以濟事我
不能造就縱有操守而迂者其何能惠民凡接見
屬員禀商事件務虚心平氣令各盡所欲言庶得
周知情形以便裁處姦貪者必不可留粗直者切
不可棄雖詞氣温和却不離嚴整先使人不可犯
而後次第條理庶官民相安而事易就緒再地方
一切施設必先計可成然後再舉大學云事有終
始而不言事有始終者盖事必慮終而後謀始故
凡所始事必終有成彼論是非不論成敗之說猶
是為已私心原未曾關切民社耳又如道千乘之
國首言敬事而信豈有敬事之人尚有不信實之
理此信字應作信賞必罰信字看即係果斷義盖
每有敬事之人惟恐錯誤反致猶豫者故為下一
轉語人嘗言明決若臨事不能決即明處亦是假
此雖似腐語然於政治却係本論願交勉之至於
心術行止全要自已檢點可以自信即所以酬
恩一切揣摩瞻顧念頭萬萬不可起福是自求禍是自
取
聖心無倚著惟適如所應得幾曾見詭詐乖巧等人得
有好處我輩亦不須遠學祗將前後一切
上諭敬錄一冊常供案前時時詳繹事事體貼若將大
小輕重寬嚴緩急種種不同處俱能看成一片則
立身治事自皆有定見倘此時信不及須用心數
月先理散處再尋總處那時能入得進便出得來
許多言話更都用不著矣等語郝玉麟氣斂神悚
一一聽受但云任重事繁兼少歷練若不得深知
素信之文武員弁相佐辦理更恐耳目難周擬懇
請
聖恩准於滇省内帶往十數人赴粤酌用以資指臂與
(臣)面商伏念同係封疆何敢少分彼此伊業經摺
奏應候
諭旨遵行至廣東提督(臣)王紹緒復奉
硃批大聰明人武弁中少者朕一見賞目所以不次擢
用但柔善沽名恐不勝巖疆之任耳若肯破面毫不
瞻顧非不能之人也著實寄字鼓舞之欽此(臣)已將
前後原由向郝玉麟備言之竝密𫝊
聖諭令伊到粤留心訪問試看如有不勝任處即據實
奏
聞郝玉麟己欽遵敬記(臣)前己寄字王紹緒剴切勸勉
兹復寄字詳悉開導痛切規責去訖郝玉麟共住
八日於本月十三日起程赴粤約於七月望後即
可到任合併奏
聞伏乞
聖主睿鑒(臣)謹
奏
郝玉麟不但受朕深恩當知奮勉即卿此一番諄諄勸
勉之友誼聞之而不動心自勵者除非木石也不但郝
玉麟斂神聽受朕觀覽之下亦不覺踴躍生歡喜心矣
前伊途中并動身時己摺奏數次觀伊立志甚堅而主
見亦甚妥協然必待伊到任後方見其底裏也一者關
其造化二者在朕之福量亦非可強求者只用人一節
其苦其難惟
上天與朕
皇考鑒之耳
雍正七年七月二十四日雲貴廣西總督(臣)鄂爾
泰謹
奏為恭謝
天恩事雍正七年七月初三日准吏部咨開總督鄂爾
泰自陳一疏奉
旨卿忠誠體國公正廉明自簡任總督以來正已率屬
和輯兵民撫綏苗衆百度具舉懋著勲勤正資倚任
著照舊供職該部院知道欽此相應知照欽遵施行
等因到(臣)欽惟我
皇上
廣覆同天
至明竝日
揚清激濁舉三載考績之典庶政咸熙
鑑澈衡平行百僚明試之條天工時亮
皇恩寵逮驚慚甚而但覺汗流
聖眷褒嘉感激深而無言泪下念去姦去偽去私去偏
去貪去暗(臣)爾泰固嘗洗滌於隱微而學忠學誠
學公學正學廉學明(臣)爾泰實未進窺其堂奥却
非存是縱不敏而請從由淺入深雖未能而竊願
諄諄
聖訓寤寐難忘懇懇
王言出入必警不敢以僚屬之過誤謂非(臣)之愆尤不
敢以兵民之疲羸謂非(臣)之疾痛不敢以苗衆之
獷悍謂非(臣)之疎頑不敢以百度之廢弛謂非(臣)
之怠惰荷垂倚之
異數敢自懈其股肱凛委任之
殊綸敢稍弛其負戴無勲勞之可報雖踵頂不重毫毛
矢勤劬以自將即豚魚亦同血氣緣遵例不敢具
疏謹繕摺恭謝
天恩伏乞
聖主睿鑒(臣)謹
奏
數句票籖諭旨何能盡述卿之忠誠功績也不過將大
略令天下臣工知之之意耳
同日又
奏為恭謝
聖恩事雍正七年七月十二日(臣)齎摺家奴蒙
恩賞銀十兩馳驛齎回
欽賜(臣)
御書扇八柄共三匣抵貴陽(臣)隨郊迎至公館恭設香
案望
闕叩頭謝
恩祗受訖敬啟摺扣荷蒙
硃諭
聖祖皇考當日甚喜朕書扇每年書進百餘柄有旨不著
書名命用閒字圖書今尚有存留在内者賜卿數匣
近日朕書法實不能及從前矣六年來亦未暇書扇
偶書一二柄自覺筆澀不及當年之興致也欽此欽
惟我
皇上
聖由天縱
學本性成
大孝至誠歴七年而如一日
用中行健勤三事而理萬幾憶承
聖祖之歡顔法書斯在仰答
上天之眷佑體物不忘(臣)恭捧
天章萬里恍同咫尺敬觀
聖藻便面如覲
龍顔傳諸子孫寶勝球圖垂
寵光於奕葉鐫諸金石珍逾琰琬銘
恩德於肺肝前
賜(臣)以扁聯日月光華時瞻仰乎
寶訓今
賜(臣)以扇箑烟雲繚繞常披拂夫
薰風此
君恩無以復加而(臣)職不知所報者也再奉
硃批鄂昌人甚用得存心似正才具儘可再加教導歴
練不改初心可望成人在内學習與外任事體不同
及至外轉大用時仍須歴練豈不多費工夫歲月卿
意不過恐其錯悮即如卿負朕一般耳然朕用人自
有斟酌除自暴自棄之下流無奈伊何但肯存心向
上者自有造就之道也可勉勵之欽此敬仰
聖主造就人材勤勤懇懇之至意居心行事二者均重
内事外事各有攸宜歴練望其及時寸隂是惜陶
鑄直符化育片長不遺培必因栽傾原自覆或同
頑石是自外甄陶苟具良心亦誰甘暴棄(臣)先以
此惕慮(臣)即以此勸勉惟願内外臣工共思立心
制行以副
聖天子生成造就之盛心不特(臣)之一身(臣)之弟姪(臣)
之僚屬當期矢諸寤寐盟諸幽獨已也為此繕摺
恭謝
聖恩伏乞
聖主睿鑒(臣)謹
奏
覽卿奏謝矣
同日又
奏為黔省慶雲千秋特見事雍正七年七月十九日
據貴州思州府知府劉□禀稱七月初八日自申
前至酉刻初見府城正北方有淡色紅霞舒徐散
布少頃光彩射日有青雲數片左右環合隨有深
淺紅雲四圍繚繞又見一朵紅雲宛如宫扇直上
半天大數十圍鮮華燦爛旁有光如錦練約長數
丈縹緲旋繞側邊有黃色雲如淡金雛鵝頃刻黃
雲邊又現出紅雲形色儼若珊瑚鮮明豔麗繼而
北方中間疊出青色雲約六七重其下皆藍碧色
雲似此雲成五色綵纈玲瓏有未能以言語形容
丹青圖畫者瞻仰之餘驚喜舞蹈一時滿城官弁
白叟黃童莫不額手聚觀咸稱為從來所未有斯
實上瑞竒祥
皇上誠格之符驗也復據府學教授張克惠都坪司副
長官司周琇具報前來謹摹仿繪圖呈報等情到
(臣)伏查黔省兩迤雨多晴少隂鬱潮蒸居民行旅
俱以得見晴明為瑞今歲自春徂秋霽日甘雨時
和年豐黔之臣民無不交相慶幸頌
聖天子之格被而思州一府與黎平鎮遠接壤地逼楚
疆忽見五彩慶雲色異形殊呈竒獻瑞(臣)遍查貴
州通志從未經紀載比諸雲南尤屬僅見敬仰
皇極日懋俾遐方盡沐光華
帝澤洪施致邊境共昭雲漢盛矣大矣
至德難名巍乎煥乎太平有象
上天重巽以申命是用誕告以彰
聖治之光昌微(臣)賡歌以颺言惟願大書以補
皇輿於美備除俟會同撫(臣)張廣泗具疏
題報外合先繕摺竝將原圖恭呈
御覽伏乞
聖主睿鑒(臣)謹
奏
上天屢示嘉祥朕實倍加寅畏題到另有旨諭
同日又
奏為
聖德遠届外國輸誠事雍正七年六月二十九日據雲
南臨元鎮總兵官邱名揚呈稱雍正七年六月十
一日據汛防猛灑目兵康天錫蘇鳳彩等禀報五
月初六日老撾國王子島孫差頭目叭五名先十
二名後生八十名備貢象二隻投順
天朝懇求轉達又有描金匣一箇内係呈總督緬文理
合稟明本職即差千總亶國鑑竝思茅土目刀興
國於十二日起程前往江壩一路接應照管來差
頭目人等撥備兵夫護送前來等情又據前委協
辦軍務之元江府知府遲維璽報同前事各到(臣)
(臣)伏查老撾國即古之越裳氏叭先皆係土目名
叭目稍大先目次之其土兵則統名後生僻處雲
南之極西南離省城六十八程自周成王時獻雉
之後數千百年未聞入貢雖元明之初名屬内附
然皆迫於壓制竝非出自諄誠未有不加兵威不
事招致而自效恭順萬里遠來如
今日者也兹蓋恭遇我
皇上
光被四表
寧及萬邦
聲教無所不通囊括無雷之國
懷柔鮮有不至包涵出日之鄉重譯來朝
聖人興而萬方作覩梯航致貢
文德盛而四夷咸賓敬備
鳳闕之威儀不數貢獒於西旅上供
羽林之鹵簿寧等獻翟於南淮不同赤雀蒼烏徒勞
跋涉大異橦花蒟醬空耀珍竒較玉帛於塗山何
須誅防風之後至比共球於商代豈必責荆楚之
來王斯誠我
聖主德無不届遠無不來風動時雍固有無間於外域
者(臣)前據報竝准撫臣札隨檄行雲南布政使張
允隨備辦犒賞供應等項令知府遲維璽照管來
省竝檄總兵官邱名揚如土目土兵内有留在思
茅等候者水土不服亦不必相強仍照常供應去
後兹據邱名揚稟該土目等於六月内可抵思茅
計七月末或閏月初可至省城俟(臣)回署接見來
目譯出緬文竝酌商定議會同撫(臣)沈廷正具疏
題報外所有老撾國輸誠進貢情由合先繕摺奏
聞伏乞
聖主睿鑒(臣)謹
奏
欣悦覽之朕所喜者非因外國之納欵蓋以此國内附
則鎮沅新定一帶可保永永無虞矣此皆卿忠誠任事
悉心體國之所致何慶如之
同日又
奏為奏報春熟事竊(臣)前報黔省春熟摺内有蠶豆
粒大如栗豌豆粒大如榛等語荷奉
硃批隨便帶些來朕覽不必多一半升足矣欽此謹將
蠶豆豌豆各一匣附呈
早稻俱已登場(臣)於七月初據各處夷民來獻新
米竝呈穀穗其懽忻之狀殊有景象晚稻壯盛異
常現已吐穗結實據各屬禀報秋成皆可卜十分
而黎平古州苗地稻禾每莖長七八尺又有兩三
穗者竟至遍畝生熟苗衆莫不懽呼以為從來所
未有羣感
皇恩之遠播愈以堅其内附之誠黔嘗有謠曰天無三
日晴地無三里平今隂晴以時數日一雨天氣和
霽人情踴躍(臣)目覩耳聞實不勝慶幸敬驗
天時地氣此苗疆轉移之機(臣)務凜體
禾茂盛亦可望豐收但自六月二十以後雨水過
多逼近河海郡縣内如雲南府屬之晉寧宜良二
州縣及楚雄府本治據報暴雨潰堤低田被水撫
(臣)沈廷正率領司道虔誠祈禱已於本月初六日
起天氣大晴雖續據各員禀報水已退消然終恐
覆到是何情形另當奏
聞外合併陳明伏乞
聖主睿鑒(臣)謹
奏
覽
同日又
奏為請招無管生苗以安三省邊境事竊照貴州銅
仁一府地處黔省極邊逼近紅苗夷界向因路遠
苗強不能管轄僅於近府之烏羅等司地方薄築
土牆以分内外繼而楚苗通同作祟雖經用兵剿
撫設官防範而日久廢弛兇頑如故流官不敢輕
出邊牆苗人轉復侵擾内境然此猶地近黔省向
名歸附者自紅苗而外又有無管生苗北連湖廣
西接四川廣袤千餘里成化外之巨區居三省之
腹裏其中地土平衍人民饒庶語言衣飾多如漢
人雞犬桑麻無異内地因竝不隸於何省或為強
横土司所割據或為兇悍頭目所分侵向號四不
管積習相沿由來已久查其接連楚省者則係保
靖永順桑植容美中峝大旺臘壁高羅施南中路
因復密查博訪適有士民冉端等具陳前事隨交
兩司傳詢竝面問情形大槪悉皆符合本年五月
銅仁府知府姚謙赴省謁見(臣)看其明白老成猶
堪料理當將苗情詳細示知指以機要令其回郡
會同武員設法化誨去後陸續接據該文武禀報
會委吏目張公佐巡檢孟士毅把總張文炳廖自
新等先赴熟苗地方曉諭(臣)意令將犯案之兇苗
獻出以便究結舊案隨據該犯等自行投到候審
竝不敢狡抗又訪得生苗中有頭目田金保者素
為羣苗推服因設法招致加以奬賞令其引導分
兩路前進據張公佐等化出生苗彭宗盖牌黃版
至川新寨松桃上卡落下卡落拖把鄉木坪桃子
坪落塘蜡冲老堡子上稿坪抵哨金摃沙流家多
盤豹老虎寨大平茶下寨小河平所偏岩獨嘴岩
上嗅瑙下嗅瑙上十八棧下十八棧中十八棧大
鉛厰小鉛厰等共二十七寨又化出盤古打古藏
坪竹子山爛草坪上芭茅坪下芭茅坪上火燒炭
下火燒炭桿子㘭代董洗鉛寨罷巴等共十二寨
俱帶出各寨苗目龍見布龍豹子等七十餘名赴
府投見給以花紅銀牌賞以酒食宣揚
聖德令其永遠歸順并勸導未歸各寨一體受撫永為
良民該苗等無不歡忻鼓舞又據張公佐等報稱
坡西一路直進化誨共招撫百餘寨已抵鄰省邊
界該府姚謙等擬親進賞犒查勘逐漸經畫等語
除節次批行慎重料理外(臣)查遠近生苗一經招
撫即紛紛内附出見投誠實因聞風向化故能共
相觀感似此機有可乘勢無不便曷敢復有逡巡
力省而成功速將從來未服之苗藪同登版籍共
聽約束而三省之聲勢益通邊隅永靖矣緣為疆
界起見(臣)不敢少分彼此謹繕摺具
奏伏乞
聖主睿鑒
訓示遵行(臣)謹
奏
覽
同日又
奏為覆
奏事竊照安順府一帶歸順生苗所應建設分轄事
宜竝丹江古州一帶苗疆剿撫就緒情形俱經(臣)
前後會疏
題報在案其桃繞等寨獻出之漢姦楊世恒許揚清
等發司審覆(臣)業恭請
王命𫝊集漢夷斬决示衆前檄令縛獻兇手盡繳兇器
方免其屠戮少敢違抗全寨剿洗之處續據副將
官禄來省面稟有丹江苗頭四十餘人約雞講苗
頭十數人赴營跪稱不敢反覆等語(臣)隨面諭既
屬自來應免其死即殺此數苗亦不足以示威竝
令逐寨曉諭嗣後敢少有反覆者必屠其全寨寸
草不留如有不法兵役敢於勒索嚇詐者亦即立
斃杖下隨令官禄回營并轉囑總兵哈元生去訖
兹據各將來禀大小丹江雞講并八寨等處頭人
俱求赴省見(臣)以明誠切(臣)已准其來省據此情
狀丹江一帶似可以無事矣其清水江竝平夏三
寨據撫(臣)張廣泗札竝知府方顯等禀清水江兩
岸各寨苗戶業俱上納錢糧開報丁口并二百餘
里遠隔之苗寨皆前來投順又江之南岸以外有
白衣苗一種更居僻遠亦相率歸誠前差兵役雇
苗船一百四十五隻徑由苗境下湖廣洪江令買
鹽布雜糧查探河路今於七月十四日已回據稱
所經過苗寨日有數百人聚觀無不驚喜爭來交
易以為過望其沿江水面較鎮遠河猶寬深不特
麻陽鰍船可以通行即小號巴桿船亦可往來無
礙至於平夏兇苗有上中下三寨中下兩寨案犯
前已擒獻鎗械俱已繳納惟上寨止獻案犯六名
尚有四名逃匿未獲軍器亦未盡繳因派令副將
張禹謨帶領官兵數百前往嚴行追捕搗其巢穴
彼等惟俯首求生無不聽命此案即可完結查清
水江一帶事既就緒又有總兵蘇大有駐劄彈壓
知府方顯防維拊循但須鎮靜亦料可以寧帖矣
七月初一日撫(臣)張廣泗已抵黎平札稱沿途所
經縣司村寨苗民情景甚屬歡舞并曾預經細訪
古州俱各安寧竝無異說惟内中之月口二三寨
因上年傷害漢姦楊應科之事自懷驚疑現差土
舍通事齎示曉諭即應須懲創亦不難就緒俟交
與黎平協副將趙文英知府張鉞協辦料理即可
回省等語(臣)查苗所傷害如果係漢姦自可寬其
前罪教以自新即或借此支延或竝圖抗拒亦不
妨故緩俟營制設定各寨相安料此數寨剿撫俱
易且趙文英張鉞皆係能事之員既可委辦撫臣
原不必久駐也前(臣)報明頑苗就撫摺内荷蒙
硃批嘉悦覽焉但善後事宜須謀萬全不可少有疑貳
頑苗經此一番懲創必有數十年之安靜若仍照舊
安插可以相安則更可免異日之煩勞如卿信得及
可一勞永寧又何憚而不為也此全在卿通盤悉心
籌畫而為之者詳慎之欽此又(臣)報明徧化生苗摺
内荷蒙
硃批添設營汛朕原有旨不可惜費但數千里生苗地
界内設汛彈壓恐武弁中未必能盡得其人而用之
倘因些小事故激成事端所關甚鉅恐將來不勝其
料理當熟思萬全妥協而為之不可因目下之恭順
而必其蠢頑之不復作也朕意可相其險隘苗界與
内地相連處多設兵以鎮撫為上此朕遥度之意卿
就近親視情形自有定見朕所諭者正恐因目下情
形有誤久遠之規畫也悉心籌畫料理不可視為輕
易夫苗頑之反覆何能保其必無但須先事圖維預
為防範可慎重為之欽此(臣)捧讀之下詳繹合參敬
佩我
聖主明無不照萬里之外洞若觀火既經懲創可仍如
舊安插設兵鎮撫必與内地相連
聖謨弘遠洵籌邊之機要(臣)曾與張廣泗商論治苗非
以為苗所以安漢民也漢民安而苗亦共受其福
若深入其地則我軍孤注聲援既遠頑苗得以生
心且或有不肖劣弁見小生事致有激成反致難
於收拾現議設營汛如八寨丹江一帶苗地深險
兼少平土只應於總要隘口安兵控制如清水江
一帶本欲開通黔楚河道以利商民關係久遠必
應就苗寨安設重兵更將塘汛聯絡周密方保無
虞至於古州八萬固必當開闢但駐劄官兵亦只
可就諸葛營此外深遠則但可遥制總之扼要處
定須設重兵無事處竝不必小汛防苗易防官軍
難若既據險要能振威聲而又毫無騷擾毫無苛
求日久漸摩不患不成内地張廣泗亦深以(臣)言
為然兹祗承
聖訓心智益開識力益定務當詳慎料理通盤籌畫斷
不敢視為輕易致厪
聖懷也俟撫臣回省將設官安營一切善後事宜并會
同提臣熟商定議(臣)即兼程回滇以便接見老撾
來目合先聲明謹繕摺覆
奏伏乞
聖主睿鑒(臣)謹
奏
覽奏知道了
硃批諭旨卷一百二十五之十一
欽定四庫全書
硃批諭旨卷一百二十五之十二
硃批鄂爾泰奏摺
雍正七年八月十八日雲貴廣西總督(臣)鄂爾泰
謹
奏為恭謝
聖恩事雍正七年閏七月初九日(臣)齎摺家奴蒙
恩賞銀十兩馳驛齎回
御賜(臣)
御製磁缾二件
内製藤花籃二件囊花毬一件蓮心茶二缾松糕一
匣茶糕一匣乳餅香瓜乾共一匣蜇鱸魚乾十束
抵貴陽省城(臣)郊迎至公館恭設香案望
闕叩頭謝
恩祗領訖至二十一日(臣)自貴陽起程二十三日抵安
順府二十四日早(臣)齎摺把總李顯齎到
御賜(臣)蜜荔枝二缾(臣)跪迎回店恭設香案望
闕叩頭謝
恩祗領畢隨起身前來業於八月初二日抵署具疏
題報在案敬啟摺扣荷蒙
硃批朕躬甚安好向來朕甚畏暑今歲都中盛熱而總
未覺苦飲食起居更好諭卿慰念卿好麽欽此(臣)跪
誦數四懽忻踴躍莫可名言曾遍告諸臣用慰感
切至於(臣)以凡材叨蒙
聖眷奬勵訓勉逾格殊倫每自參詳倍深悚惕誠恐少
自寬懈即是悖負將不齒於人倫之數也惟誠惟
敬誓當終身以之必如何報稱(臣)無能多言謹此
繕摺恭謝
聖恩伏乞
聖主睿鑒(臣)謹
奏
覽卿奏謝矣
同日又
奏為
德溥兩間慶協三才事竊照黔省思州府慶雲(臣)已經
摺報續據貴州司道及副將趙文英呈詳隨經會
同撫(臣)張廣泗具疏
題報在案一月之内七度呈祥洵為千古所未有更
為黔省所特見據思州府知府劉□等赴省面禀
前報慶雲實非畫圖所能仿彿筆舌所能形容如
所報宫扇誠如雀屏雉尾佛像誠如瓔珞莊嚴佛
頂金冠閃爍巍峩天光雲影中隱約瓊樓玉宇疊
現六日無論漢夷兵民莫不驚竒互相慶幸等語
又據撫(臣)張廣泗回省口述詢據趙文英等面禀
殊形異彩恍如丹鳳朝陽日下雲頭宛似蓮臺擁
護是日梅岑黑苗正在抗拒適於劄營時衆苗舉
頭共見一時各棄器械合掌齊跪叩天輸誠不數
日而古州口月數寨亦傾心來歸等語此皆我
聖主福德感召天不愛道之協應也其黔省農事六月
早稻登場七月夷民獻新穀莖分兩三岐長七八
尺者遍畝叢生(臣)亦經
奏報閏七月内據各屬禀報晚稻嘉禾自二三穗以
上無論高低原隰漢土苗疆通屬皆同現據呈驗
者已不下萬枝而長大稻穗每穗計米竟至三百
餘粒至小米穀穗長大自一尺三四寸至一尺八
九寸不等者亦不止萬枝並有一穗上又生九小
穗一莖上竟有二十四穗者驚見罕聞實從來所
未有此皆我
聖主誠敬感格地不愛寶之符驗也(臣)駐黔時各處新
化苗民紛紛赴省叩見(臣)每宣布
皇仁剴切勸諭并各加奬賞無不懽忻鼓舞各歸本寨
互相勸勉爭先剃頭竝皆感泣續據總兵張大有
禀稱每於合榔之日傳齊遠近欵諭之寨令其互
相激勸見苗人爭先設誓共相親睦願為良民竟
有至垂涕失聲者始信
聖德所孚不遺異類有不期然而然者等語(臣)自貴陽
起程目覩沿路民苗或捧嘉禾或獻野蔬築場刈
穫熙熙閒閒親敬官長之誠形於顔色此皆我
聖主憂勤懷保至化翔洽以致風動時雍無間於邊遠
之明效也(臣)伏念黔省天示竒祥一月七現地呈
上瑞一莖二十四穗一穗九岐人樂昇平嚮化之
苗寨有數千丁有數十萬經史所稱卿雲之歌豐
年之慶咸寧之化畢集於一時超邁乎千古實非
尋常嘉徵所可以比擬況年逄大有尤在必書所
以重民依昭農祥也(臣)不揣冒昧業商同撫(臣)張
廣泗令將嘉禾瑞穀敬貯萬八千數并繪全圖備
呈
御覽擬俟秋收既畢會疏
題報合先繕摺奏
聞伏乞
聖主睿鑒施行(臣)謹
奏
此實皆卿忠誠之所感召披覽之下嘉悦慶幸之懷筆
難宣諭
同日又
奏為奏
聞事竊照雲南省今歲夏月多雨郡縣中低窪田地間
有被淹其水退後禾苗無損者如雲南府屬之晉
寧州宜良縣并楚雄府本治及附近屬邑俱照常
收穫外惟曲靖府屬之南寧縣東北二鄉地連馬
厰勢最窪下於本年五月二十一日因廟高山起
蛟發水衝決堤岸共淹民屯馬厰田地一百五十
餘頃時(臣)在黔接據禀報隨一面委員查勘令分
别具詳復札諭地方官督率疏導有可以補種處
加意調劑去後續據該府知府劉斌該縣知縣梁
廷彦禀稱履畝查勘前報被淹田畝内水退之後
早者已補栽十分次者補栽六七分最遲者亦補
栽二三分現種蕎麥豆稗等項可以一體秋收其
餘田禾俱倍加豐盛等情(臣)查滇省地方山多田
少喜水畏旱故民間有水潦喫飽飯乾旱要苦饑
之謠(臣)自黔回滇沿途遍詢文武目覩田禾豐茂
竝據各屬稟報迤東皆慶有秋而迤西諸郡尤盛
兹南寧二鄉被淹田地本屬無幾水退後又可補
栽且春熟十成已抵終歲之半若因一時之水全
免一歲之糧在
請免應候奉
旨准咨到日(臣)再核實商定務使均平事有因惠而貽
害示怨而為愛者職在邊方尤不可不慮也再本
處損傷婦女二口隨經撫(臣)委員查勘賑䘏據覆
一府一州共倒房三十一間坍牆二十九堵現俱
修理賞䘏久已寧靜竝准提(臣)張耀祖札與所勘
無異合并奏
聞伏乞
聖主睿鑒(臣)謹
奏
覽
同日又
奏為請
旨事竊(臣)荷蒙
聖恩兼制粤西受事以來已逾半載所有地方營伍一
切情形業備悉大略内有應整飭者有應更易者
有應調停者有應循照者有應示以嚴急而始得
挽回者有應示以寬緩而始能條理者事雖萬殊
理實一本在撫提二臣努力盡心加意整頓(臣)復
隨事參酌和衷商辦現據所見所聞文武人各思
奮猺獞少知斂跡器械旗幟已煥然可觀積犯首
兇已屢經縛獻然而殺刦之案猶多嚇詐之風不
熄因循與鹵莽同科下屬與上司異志總緣衆心
未齊是以諸事有待若不先將官僚將弁諄切開
示俾各知所遵循次將惡衿姦胥及兇頑土棍嚴
懲一二俾羣知有法紀恐即零星料理終難立定
規模今(臣)已回署仰賴
聖訓雲貴諸務皆粗有頭緒即親理事件兩月之内亦
俱可清楚(臣)擬於冬至後起身赴粤自羅平廣南
入粤境由右江鎮泗城思恩府屬左江鎮南寧府
屬抵提督駐劄之柳州府沿途查勘營汛考驗弁
兵即赴桂林省城與撫臣面商糧鹽厰局并一應
事宜俟封印以後各屬無事再行調府州縣詳加
驗看分别優劣酌量人缺復開誠勸諭動其良心
俾各知是非榮辱共思所以自立庶能者鼓勵劣
者改悔人既足用設措不難而(臣)亦得藉手少慰
悃忱是所至願是所深幸也謹繕摺請
旨伏乞
聖主睿鑒
俞允施行(臣)謹
奏
好應題奏者具題但卿赴粤時凡少有煙瘴處萬不可
經歴若少疎忽則違旨負恩莫此為甚也必遵旨行
雍正七年九月十九日雲貴廣西總督(臣)鄂爾泰
謹
奏恭請
皇上聖安
朕躬甚安好凡有來引見過往之人朕皆詳細備問知
卿精神氣象甚屬壯健光彩實為慰悦之至為善日強
是乃
天道敬誠為養性修身之本乃千古至理二者卿皆得之
矣朕復何慮
同日又
奏為恭謝
天恩竝陳下悃事雍正七年八月十五日(臣)接到家信
敬聞
勅建昭忠寺大典告竣復
欽定表奬忠勲扁額業於七月吉日懸掛竝安置牌位
讀文致祭而(臣)曾祖圖捫亦得與祀典(臣)隨恭設
香案率同妻子望
闕叩頭恭謝
天恩訖竊念(臣)高祖屯太初由汪欽地方率領七村親
族人等效順歸誠蒙
太祖高皇帝以覺羅瓦爾喀厄七克之妹給屯太為妻將
屯太之妹給吕東巴突魯郡王為配即
賞給全佐領又一拜他拉布勒哈番(臣)曾祖圖捫承襲佐
領兼拜他拉布勒哈番擒勦諸役屢著勤勞及大
凌河被圍圖捫領兵首先出戰殺入敵陣又力擊
張理兵奮勇陣亡時(臣)祖圖彦突甫年十九蒙
太宗文皇帝優䘏
垂問賞襲佐領兼拜他拉布勒哈番圖彦突歴任參領兼
戶部郎中屢有戰功通旗首重迨順治元年平定
北京圖彦突身故年四十三時(臣)兩伯父纔五六
歲(臣)父鄂拜甫二歲衆皆叙功獨遺未叙(臣)父每
向(臣)言汝等但能上進將爾祖事績得一達
天聽吾可見爾祖於地下臣子效忠功固非所計此(臣)
高曾祖從
龍家世之始末也伏念(臣)以薄劣凡材遭逢
殊遇位至總督加銜尚書竝無寸功而官廕二品今又
以苗疆之役交部議叙雖(臣)實不稱而祖宗父母
皆應感泣於泉下瑣屑私情又何敢仰瀆但(臣)曾
祖圖捫既叨列昭忠牌位僅書佐領查固原提督
(臣)紀成斌之父陣亡守備紀法業蒙
聖恩賞給
誥封得以贈官位列大臣之末懇祈
聖恩矜憐(臣)志將(臣)苗疆議叙之案
准予銷免
賞給(臣)職銜
誥封俾(臣)曾祖圖捫亦得以贈官位列大臣之末而(臣)
之父母竝得受封贈改換祠堂神主則(臣)上至祖
宗下及子孫生生世世光榮無既矣謹此繕摺恭
謝
天恩竝陳下悃伏乞
聖主睿鑒施行(臣)謹
奏
此奏朕實欣悦嘉是覽之待朕恩命可也
同日又
奏為恭謝
聖恩事雍正七年八月十五日(臣)齎摺家奴蒙
恩賞銀十兩馳驛齎回
欽賜(臣)
御服織花屯絹袍褂二件紅白月餅各一匣白石榴一
簍綠葡萄一簍大觀釉三口葫蘆缾一座八方雙
管缾一座方勝花缾一座太平罇一件水丞一件
均窰缾一座抵滇(臣)隨郊迎至署恭設香案望
闕叩頭謝
恩祗領訖伏念(臣)叨荷
殊知無能報稱每多錯誤時切悚惶兹復月餅
寵頒恰值中秋佳節珍器羅列鮮果具陳萬里
本請釋竝先不應入摺請免乃不思體要所關僅
以錢糧實係無著遂冐昧無知有干朦混前在黔
見鈔深自悔懼寢食不能安獨以聽候部議未敢
具陳兹於八月二十九日接准部咨復蒙
聖恩寬免處分聞
命之下且感且慚竊惟受恩重者罰不宜輕以(臣)受
恩深重中外皆知而猶有不盡心尚何所逃罪仰祈
聖鑒凡(臣)有過愆務加倍處分庶(臣)益自奮惕而天下
臣工亦羣知所儆戒矣為此繕摺恭謝
聖恩伏乞
聖主睿鑒(臣)謹
奏
朕何忍加處分於卿也與其有今日之寬似不如初時
即暗弭其議但朕所見不然一者卿有微過令天下知
朕亦毫不容情二者卿之所屬員弁兵民見朕如此信
重於卿或有分外希冀及怨卿之不達於朕者亦可令
知少越準繩即有勢不可行之處卿宜知朕用意可也
況在卿原不過為清理案件之舉前摺請之時朕亦未
深悉一時批諭卿又何罪之有
同日又
奏為地出醴泉民沾厚澤事雍正七年九月十四日
據雲南永昌道雷之瑜呈稱九月初八日據大理
府知府陳克復詳據趙州知州徐樹閎詳稱據白
崖鄉約周澤等連名禀稱本年閏七月白崖五里
路地方平地中忽湧出甘泉二股一出於仙女莊
後山之麓一出於蝦蟇口泉清味甘一帶雷鳴田
地俱可賴以灌漑小民等實切慶幸理合稟報等
情卑職立即親至其地查勘得仙女莊泉水一股
約圍圓八九寸許蝦蟇口泉水一股如珍珠上湧
隨親掬酌飲二泉味極清甘及遍問村民僉供向
來竝無此泉今於閏七月中忽從平地迸出雷鳴
田地俱可藉以灌漑所有原納地税情愿皆改田
糧等語卑職勘明仙女莊與蝦蟇口相去里許查
趙州與雲南縣交界該縣竝無水利以故田號雷
鳴今得此二泉兩州縣近泉田地皆可藉灌溉實
大有裨益等情詳報到府轉詳到道除批行趙州
細查泉流遠近或由某處入河或至某地蓄聚實
可灌溉趙雲二州縣田畝若干另行繪圖造冊詳
報外相應呈報等情到(臣臣)謹按禮記曰天不愛
其道地不愛其寶人不愛其情是以地出醴泉又
禮運云王者政平則醴泉出史載堯時醴泉出夏
后時亦出鶡冠子曰聖人之德上及太清下及太
寧中及萬靈則醴泉出欽惟我
皇上誠無不通明無不照登萬民於衽席合九域以生
成誠足以感召
天和協應地靈醴泉之出實為難得之上瑞也伏查前古
縱有甘泉未必有關民命可濟田疇今白崖地方
即漢時五色雲現而雲南由此得名者趙州雲南
縣繡壤相錯其他郡縣俱有流泉挹注(臣)經通檄
全省相度水利當疏者疏之當塞者塞之當分者
别其支派當防者厚其堤岸各因其勢而利導之
亦略有成效獨至雲南一縣束手無策智勇俱困
向來一帶雷鳴田地皆屬地税民艱於耕種故也
今有二泉可資灌漑百姓蒙福踴躍稱慶無一不
頌
皇仁而荷
天眷(臣)實不勝忻幸不勝感切除俟查明流泉之遠近灌
田之多少詳覆到日另當
奏報外合先繕摺奏
聞伏乞
聖主睿鑒(臣)謹
奏
欣悦覽之有旨諭内閣頒發刻刻不可負
上天神明
聖祖慈佑成全顯應之大德深仁也覩此我君臣能不凛
然於衷存敬畏於衾影乎期共勉之
同日又
奏為遵
旨議奏事雍正七年八月二十九日承准大學士公馬
爾賽大學士張廷玉蔣廷錫寄信内開雍正七年
閏七月二十二日奉
上諭御史龔健颺所奏著鈔寫分發與總督鄂爾泰田
文鏡李衛巡撫尹繼善署巡撫費金吾謝旻令其各
抒所見確議具奏朕又思邇來八旗於參領佐領外
添設副參領副佐領辦理旗下事務甚有裨益至於
各省州縣事務實為繁多或於知州知縣亦添設一
官為副地方如有查勘工程檢驗命案等事州縣一
人不能分身兼顧者添設一人協同辦理亦不致耽
延遲誤而州縣官陞遷離任之時有平日同事熟習
之員接辦亦似有益但兩人同為一官或因事無專
責互相推諉或因意見不合彼此爭執轉致事務稽
遲即如從前宜兆熊劉師恕之在直隸於公事甚屬
無益今添設州縣副員是否可行有無裨益之處亦
著鄂爾泰田文鏡李衛尹繼善費金吾謝旻各抒所
見一併議奏欽此遵
旨寄信前來等因併鈔掌山東道監察御史龔健颺奏
請州縣自牧令丞尉而下於東西南北四鄉各設
鄉官一員取用本鄉之人以資治理原奏稿遞送
到(臣)該(臣)查得設官分職各有專司專司而外原
有佐理如州牧縣令以下設有州同州判吏目縣
丞主簿典史等官而縣分大者則添設縣丞為之
徵比錢糧審理詞訟鄉鎮多者則分設巡檢為之
緝捕匪類查拏盜賊定制立法固已屬盡善況
本朝定例官員不許陞任本省其選授隣省距原籍
五百里以内者亦應另補親屬同官一處又有迴
避之例盖近隣本地或易於囑託營私而遠離桑
梓可杜徇私報復諸弊也今若添設鄉官即用本
鄉進士舉貢生監耆民人等若輩世居其土非親
即故内有恩有德亦有怨有嫌一旦令其羣居民
上予以事權無論假公濟私施威市恩料事所必
有即或皆屬善人存心利物而拘鄙乖張各逞已
見將議令紛出民情觀望雖有賢牧令恐亦難於
措手矣據稱人才不易安所得盡皆有猷有為有
守之人為之星布而碁立斯言誠是但統合天下
州縣計共一千四百餘缺尚慮其不盡賢能若合
計加三倍之鄉官共需五千六百餘人能保其盡
得賢能而為有猷有為有守之人乎既不能保其
盡得賢能矣不賢不能之鄉官縱能確知一鄉之
中某某刁惡某某抗欠某某&KR1196;酒賭博某某行竊
窩強保其能秉公據實密告牧令明申法紀乎夫
今之州同州判丞簿巡檢吏典等官即論語所云
應先之有司漢制所稱三老嗇夫游徼等職之屬
類也唐書所載縣下於鄉者即今之鄉約鄉保總
甲總練之屬類也名異實同人存法立如果牧令
得人則此等等人原俱可以助其不及而進其不
知即鄉進士舉貢生監内品行才德之選亦未始
不可以資耳目而益心思是不必增鄉官而堪以
佐理者甚多設使牧令不得其人則雖賢能鄉官
亦原不能主其事或遇不肖鄉官且適足濟其惡
(臣)竊見出入衙門包攬公事把持官府欺壓善良
之鄉紳衿監在在不少矣十室之邑必有忠信言
必有者正為不多有也且鄉官旣應設則佐貳可
裁佐貳不可裁則鄉官為冗(臣)愚以為該御史請
設鄉官之議似不可行至所陳衙役差票之為害
錢糧盜賊詞訟賭博保甲之不清與夫宣講
聖諭解釋律條之難周實屬切中但差票可以酌裁而衙
役必難竟革不但牧令在所必需即鄉官一身亦
難日遍鄉村家至戶曉勢必轉用委差謂鄉官之
委差必善於牧令之衙役又誰能信其必然如徵
收錢糧則原有自封投櫃竝滚單紙皂之例如緝
拏盜賊則原有著落隣佑保結之例如查禁賭博
則原有責成佐貳轉責鄉甲逐戶具結之例如調
處詞訟則原有戶㛰田土細事先批鄉鄰公講息
結之例如徧行保甲則原有戶口門牌細開名數
竝記簿稽察之例凡此諸條竝無遺法皆仰煩
睿慮詳切開示通飭遵守者據該御史請委任鄉官之
事皆牧令之所得為亦牧令之所能為下屬奉行
之不力實由上司督率之不勤人之過也於法乎
何尤至於宣講
聖諭
廣訓以及解釋部頒律條既非牧令一官所能徧及亦
非鄉官四人所能周至在鄉官旣仍率用各鄉村
貢監生員而牧令亦何不可分用各鄉村貢監生
員語云有治人無治法此雖恒言實準至理定制
必有深意俱難輕議紛更(臣)惟願天下大小官吏
各抒實心各宣實力既謹依良法更善體美意則
固執為法權宜亦為法於化民成俗之道或庶幾
其有賴也再八旗事務原與州縣不同在參領佐
領半多世職其所管轄半多舊屬雖有頑劣乖張
之員而瞻顧隱忍在所不免今添設副參領副佐
領既以貳其事又以分其權公同辦理實大有裨
益至於各省州縣雖事務煩多要止不過數項得
其頭緒亦不難料理況如邊省簡僻之州縣竝未
設有佐貳如大省煩劇之州縣業經分畫管理若
復添設副員於查勘檢驗等事固可以分任而一
治兩官非統非屬倘不能和衷共濟或復此忌彼
猜則誠如
聖諭或相推諉或相爭執轉致事務稽遲甚屬無益者
也據(臣)愚見州縣副員似亦無庸添設緣係奉
旨各抒所見議奏事理相應繕摺陳明伏乞
聖主睿鑒(臣)謹
奏
是與田文鏡費金吾之論大槩相同惟尹繼善等之覆
奏尚未到此事可無庸議者
同日又
奏為請招撫無管生苗以安三省邊境事竊(臣)摺奏
前事内荷蒙
硃批此事目下萬萬不可事情重大若清理此事必四
省督撫得人同心合力預為籌畫萬全一舉而可就
緒今者邁柱查郎阿憲德王國棟皆非能料理此事
之人暫且緩之再者川陜精銳多派出口滇黔官兵
亦當令休息湖廣民刁兵驕而從未經事非其時也
此舉當密而又密之將岳鍾琪等所奏朕之批諭發
來卿觀看自知朕意也欽此(臣)細閱岳鍾琪原摺敬
繹先後
硃批仰見我
皇上睿謀洪遠動計萬全謹當字字凜體不敢少萌躁
妄伏查楚屬之容美川屬之酉陽兩土司實屬頑
劣為邊境隱憂然論其目前尚未竟至狂悖用兵
懲創不但非時亦暫可不必在(臣)愚見原欲先事
預籌逐漸化導俾得備悉情形熟知道路或可以
不須兵力依次就緒固屬上策即或仍須用威則
既有成算然後相機而動亦不難布置是以僅遣
數人前往招撫好言勸諭以覘其動靜並非敢遽
欲清理以徒滋惶惑也又蒙
硃批邁柱亦曾有聞黔省將楚界所轄生苗招去現今
咨問該督撫之奏朕批諭咨問果實可不必分彼此
但令苗衆相安不拘何省也欽此伏查此疆苗界名
為四不管既已四不管則屬楚屬黔誰能劃定前
(臣)差員前往化歸一百數十餘寨隨准湖南撫(臣)
王國棟來咨詢問黔員何故越界招去楚苗續准
楚督(臣)邁柱咨亦言同前事(臣)皆以差員撫苗原
止清黔界黔員或不知黔界故竝將楚苗招徠原
非黔員敢於越界多事即當查明此十三寨飭令
送還等語咨覆去訖試思此苗如果納糧於楚必
不肯再納糧於黔若在楚竝未納糧何妨聽於黔
暫行入冊況事定之後自必仍還楚轄亦有何不
便在(臣)此舉除面示委員竝密囑陞任糧道楊永
斌留心料理外其餘諸屬竝未經與聞即楚督(臣)
邁柱係(臣)妻父亦竝未一札通知誠恐先事洩露
徒滋議論反於正事無補也伏讀不必分彼此但
令苗衆相安不拘何省之
諭是為大公是為大同天下大小臣工皆應敬體斯言
又蒙
硃批楚省苗疆事宜可暫緩之且將已化之苗能令相
安感戴國恩知向化之益其隣境觀望一二年不理
而自治矣若急欲舉行倘遇不法兇苗再有漢姦挑
撥則新附之苗不能保其不被煽惑也此事愈緩愈
妥可遵旨行欽此伏查楚粤川黔苗疆各别㺜蠻狆
猓苗性半同狡悍者其常情反覆者其故智欲令
其相安感戴實不在法而在人得人之難難於任
事善後之難尤難於創舉是無論未撫之生苗遠
隔之隣境(臣)不敢謂或能料理即丹江古州一帶
已經歸化之苗衆雖現在伏帖(臣)亦不敢時刻放
心盖努力易知機難解事易推誠難撥弄煽惑罪
不止於漢姦而調停不善約束不嚴即官弁兵役
皆有以激成事端亦竝非僅苗人之罪也夫觀摩
有漸緩即是急籌畫未周急反致緩據(臣)愚見容
美酉陽二處似竝不須用兵或先於楚省密委新
授布政使楊永斌川省密委建昌道劉應鼎黔省
密委請補新設貴東道之鎮遠府知府方顯令各
承辦各界竝會合商酌但示開導不露威嚴一二
年内或可以就緒倘彼時有須懲創則岳鍾琪已
經凱旋總統調度亦可一舉而定(臣)受
恩深重萬難圖報事無難易不計能不能惟有竭力盡
心期少安衾影(臣)謹繕摺具
奏是否有當伏乞
聖主睿鑒
訓示遵行(臣)謹
奏
亦且不必況酉陽容美皆久經歸化受職之苗非生苗
可比今若無故委員化導雖此數人不露嚴威而委用
之人或少見圭角萬一致生事端轉費料理且伊等亦
頗知畏懼奉法斂跡矣再者建昌道劉應鼎原係川省
大員若不令伊上司聞知恐一切掣肘亦難從事縱命
卿一人總理調度伊等於本省上司自有不得不將順
之勢也況委員化導但革面而不能革心將來愈覺措
置無辭若稍露不法之景又不便遽爾料理仍緩緩相
機為是
同日又
奏為請開黔省鼓鑄以利民用事竊照貴州一省漢
少夷多素無錢文行使惟用散碎色銀分釐交易
(臣)初欲運滇省制錢分交州縣以濟民用而路遠
價貴慮難以流通繼籌設局開鑄俾上下通行又
因本省乏銅須由滇運合算工價得不償費遂爾
暫停止去歲秋冬間黔屬報有銅厰批准採試稍
有成效又以東川府厰銅甚旺可就近運至威寧
府以供鼓鑄(臣)隨札行司道先於威寧府屬之畢
節縣地方酌量規模置設爐局將各厰收買銅鉛
運貯備用并選撥滇省寶雲局諳練匠役前往試
鑄錢樣雖統核局務可以不誤鼓鑄然而略無餘
息必至折耗終非久遠計猶未敢以定議也今(臣)
自因公赴黔連據呈報威寧一帶俱現有銅苗各
請開採當經面委陞任糧驛道楊永斌親往各厰
確查調劑并囑將新報厰地即勸本地苗民開採
不必多招閒人一則使知有利可以資生二則各
有所事自必漸為良懦續據楊永斌回省面稟查
得原有之銅厰現多發旺其新報者如稻田壩之
八地厰性化里之以朵猓厰拖克厰順化里之落
州厰女羅厰共十餘處或已經採驗或尚未開挖
雖銅礦□分不同要皆可以供用前緣該地夷民
未識天地自然之利致多委棄以故搶擄為生兹
經詳切開諭令本處保正頭目并雇募爐頭廂頭
督率教導許伊等各開各地銅厰除抽課外其餘
銅斤俱發現銀收買隨各歡忻踴躍現議採試計
各厰出銅可以供鑄有餘等語(臣)查銅鉛既足鑄
務可定業委新任平遠州知州介錫周等承管并
分委試用人員前往聽用其一切條例工費等項
仿照滇局成規復加斟酌務期妥協以便次第辦
理除俟會同撫(臣)張廣泗繕疏請
旨外所有黔省鼓鑄緣由合先繕摺具
奏伏乞
聖主睿鑒(臣)謹
奏
欣悦覽之向聞黔省從來不用錢文今似此得毋可通
行乎
同日又
奏為覆
奏事竊(臣)前摺内荷蒙
硃諭知府耿覲謨來引見時觀其人甚平庸或老成謹
慎則有之若遇事未必能籌畫措置也留心試看欽
此(臣)查耿覲謨係由雲南普洱通判奉
旨特授貴州正大營同知該員貌似平庸材頗明晰行
雖謹慎人實深沉從前兩省廳員内皆推其能(臣)
因其才可辦事而習氣蒼滑凡事不肯擔承必先
討著落曾屢經嚴飭不假以詞色續見伊知改努
力奉公因
題補貴陽府知府俾得就近撫藩以便委用以便鞭
策昨赴京之日(臣)仍面加開示伊以微員末吏或
於
進春豆摺内荷蒙
硃批果然異常之大此種類未知年年如是抑但今歲
如是也欽此(臣)查雲南蠶豆種原比他省獨大貴州
次之然如是大者亦少豌豆種類雲南如常貴州
則較大(臣)在黔據報曾面問市民竝取舊豌豆比
看不但大不如是而圓潤光亮白如珠色更從前
所未有伏驗今歲黔省叨荷
聖恩氣象實别無論慶雲七現遍地嘉禾誠僅聞罕見
即瓜茄花果等類種種竒異竝不止此不敢復瑣
陳現在省城米價每石止五錢幾分其餘郡縣四
五錢不等而蕎麥燕麥有賤至二三錢一石者較
之往歲減價幾三倍(臣)等敬承之下感激彌切悚
仄不遑又滇省年歲高下齊收粤西秋成亦甚豐
稔除俟彙報到日另摺奏
聞外合併附
奏伏乞
聖主睿鑒(臣)謹
奏
以手加額覽之慶悦之懷實難筆諭但
天道朕實信得及感應之理真毫釐不爽者
同日又
奏為奏
聞事竊照廣西一省地介邊徼漢少蠻多其間種類各
殊良頑不一在桂平潯南四府屬者猶知守本分
而隸於梧柳慶思等郡者性多強悍習尚兇横置
法令於罔聞以刦殺為能事其巢窟之險深器械
之銳利夥黨之繁衍所在皆然洵非捕役兵丁所
能勾攝雖向來間有懲處之名或上司與下屬意
見不同或文職與武員行為各别一經舉動既多
掣肘又早洩漏此所以歷久因循至今貽患而不
可不乘時整頓者也(臣)仰荷
聖恩兼制該省受事之後檢查卷牘除尋常竊奪及遠
年案件不計外自雍正元年起共有苗蠻猺獞人
等所犯命盜大案一百二十宗又新經報發七十
九案皆係刦財殺命未結之重獄雖依例查參緝
審究無以清其根源而或過於嚴急以期速效又
恐威信未立轉難以挽回是惟在先勸後懲寓嚴
於寬但擒渠魁暫置夥從其地方兵役衿監嚇詐
勾通之弊務在禁除毋少姑息凡有故犯者定立
斃杖下以儆姦頑庶得有頭緒或漸可以就理也
(臣)每據各屬禀事莫不詳切批答竝令遍告(臣)意
謂總督某有必欲殺者為兇惡有必不殺者為愚
懦有事應殺而或不殺者因其知悔有罪不至殺
而或竟殺者因其造意迄今數月查各處土夷亦
各稍有忌憚相誡守法如思明府屬之鄧横寨向
號兇頑應施懲治前經(臣)
奏明續因其填濠伐竹形似支吾又委令員弁親往
究訊據稱該寨夷衆跪迎懇訴矢誓歸誠如少有
不法願甘寸磔竝取有甘結編送戶口(臣)復准提
鎮來札隨許以自新其餘一帶猺獞皆現屬安靜
獨有慶遠府屬荔波縣之高黑寨惡苗梁總剛梁
總納等勾黨嘯聚靡惡不為掠人貲財擄人子女
且因地接黔邊又有棍徒勾引川販潛往窩藏暗
添羽翼該縣遣役緝捕被惡黨搶回兇犯毆死縣
差(臣)時駐劄貴陽審理川販積案内有荔波高黑
兇苗起釁者甚多先已嚴檄查拏並無報獲續據
該縣詳到隨札移提(臣)張溥即委幹員酌帶漢土
兵丁相機往捕并諭貴州都勻獨山文武撥兵堵
禦協拏又思恩府屬之上林縣有東西兩撫蠻民
向居化外不受約束而西撫之積賊樊李王樊匡
料等父子兄弟濟惡一門世踞六便村中出沒古
零等處招集外賊㺜獞為衞防交結衿棍兵役為
護庇擒既不獲撫又不能歴來地方文武俱視為
莫可如何今附近里民因受害最烈懷恨已深願
出糗糧請兵勦賊(臣)據報前事隨查通省命盜上
林為最上林一邑又樊賊為最現有特參營備諱
盜一疏内所開近日刦殺十案悉係樊賊行兇洵
屬著名巨寇若不急為擒縛流毒何底是以飛檄
柳慶協副將潘紹周會同該署縣何允秀分撥兵
練協力擒拏現在堵禦搜緝(臣)查高黑六便二處
賊蠻荼毒善良禍害邊境罪狀雖異惡跡實同今
先後發兵懲創兇賊雖尚未授首而黨羽已散巢
穴俱空實力捕擒料難漏網然賊首一日不獲地
方一日不寧若或少有逡巡必致復聚滋事此又
務當濟以嚴急以示威信以儆姦頑者也提(臣)張
溥自受事以來實心實力不辭勞怨考察營伍申
明號令現在旗幟器械已一槩整齊獨兵丁疲弱
猶猝難精練初張溥見百不如式少有躁心(臣)經
密札婉規伊隨肯諾其出巡之舉前曾寄商(臣)念
巖疆重地且經廢弛之餘非親身閱歷不能周知
情形一旦有事故實難以遥度布置到任之初出
巡固不可少但若歲以為常又或日久相沿視以
為例恐不免煩擾亦不可不慮經前後兩札覆知
總之粤西軍務振刷者其皮毛鼓動處在志氣調
停整頓兩事一心統俟(臣)到粤得悉大局再與撫
提二臣酌商緩急次第料理外合併奏
聞伏乞
聖主睿鑒(臣)謹
奏
嘉悦覽之朕於三省更無纖毫顧慮處惟靜聽
上天佑卿諸凡就緒耳
雍正七年十一月初七日雲貴廣西總督(臣)鄂爾
泰謹
奏恭請
皇上聖安
朕躬甚安好卿好麽新春新囍諸凡平安吉利如意也
同日又
奏為恭謝
聖恩事雍正七年七月十四日(臣)齎摺家奴蒙
恩賞銀十兩馳驛齎回
御賜(臣)花縀四疋寧紬四疋貂皮四十張哈密瓜二箇
抵滇(臣)隨郊迎至署恭設香案望
硃批好應題奏者具題但卿赴粤時凡少有煙瘴處萬
不可經歴若少疎忽則違旨負恩莫此為甚也必遵
旨行欽此(臣)伏讀之下仰窺
聖慈感極涕零莫能自解查粤西地方委屬煙瘴而百
色西隆一帶為尤甚惟冬至以後春分以前行人
可保無虞其餘月令俱難免侵染是以(臣)欲乘此
時徑由百色一路赴粤經過提鎮各協營約於封
印前可抵桂林省城商酌諸事畢即於正月初旬
取道全州一路由黔回滇是粤省地方旣可以遍
歷而回至鎮遠再停駐數日將新闢一帶苗疆親
加查詢竝接見古州等處苗民面加撫綏然後抵
貴陽過安順與撫提二臣妥議諸務由新開路沿
途查勘以入滇境總不過三月初即可抵署縱有
煙瘴處亦竝非煙瘴時也(臣)務當凛遵
聖訓節飲食慎寒暖以自重自愛萬不敢少有疎忽以
自蹈背負(臣)已定於本月初八日起程所有赴粤
日期另疏
題報外謹此繕摺恭謝
聖恩伏乞
聖主睿鑒(臣)謹
奏
欣悦覽之實慰朕念
同日又
奏為恭奉
聖訓一併陳明事雍正七年十月二十九日准禮部咨
稱為慶雲一月七呈黔省千秋一見事儀制清吏
司案呈禮科鈔出雲貴廣西總督鄂爾泰題前事
奉
旨據總督鄂爾泰奏稱黔屬思州及古州之梅得等處
自七月初八日至閏七月十一日有五色彩雲光輝
燦爛疉秀爭華歷時經久一月之内七見嘉徵等語
朕嘗言天人相感之理捷於影響督撫大臣等果能
公忠體國實心愛民必能感召
天和錫嘉祥於其所轄之地即如鄂爾泰頻年駐劄本省
祥雲三見於滇南今年以公事前往貴州慶雲即見
於黔省又如今歲岳鍾琪領兵甘肅而甘肅禾稼豐
登田文鏡節制山東而山東秋成大稔又如李衛總
督浙江比歲以來境内農田豐熟今年甫離浙境而
衢屬山鄉即有蛟水泛溢之事舉此近事數端仰見
上天昭示顯然欲使君臣共知儆惕也朕素不言祥瑞所
以屢年以來從未曾因嘉徵而受慶賀而敬慎之念
日益加虔想中外臣民亦共知之矣夫
上天示人君以災祥一如人君加臣下以賞罰也人臣受
君上之賞固不可侈然自足放逸驕矜若竝無欣慰
之心而不以為慶則受君上之罰亦不知畏懼悛改
皆出於情理之不能自已倘有心懷不肖之人或且
議其為迎合或且譏其為諂諛此皆藏幸災樂禍之
邪心不止於春秋責備賢者而已惟是滇黔遠省荷
上天之垂象加恩如此則自大臣以及官弁兵民宜如何
之敬謹虔恭以永承
天貺是所當夙夜加勉者也該部知道圖併發欽此欽遵
到部將圖存部外相應行文直隸各省督撫轉行
駐劄該省之提鎮文武各衙門可也等因到(臣)隨
欽遵轉行外(臣)跪讀數四敬仰我
皇上發明
天人感應之理廣大精微而一本誠敬值庥徵之屢至總
兢業以相承所以保泰持盈欽若
昊天者無時無事而不然是以
上天申命嘉祥疊見此實
聖德之隆有以感召而(臣)等蒙福得幸際其盛者也於
此而有不夙夜加勉敬謹虔恭以冀永承
天貺而或反侈然自足不知慚懼是不識
天心之無私不體
聖訓之至切將自無承受地而恩不可長災且逮身累
及黎庶其罪豈減於矯情違衆胸無忌憚之輩哉
伏念身為大吏凡所轄之地即為家所轄之地之
兵民即皆子弟遇祥則喜遇災則憂固人情同然
矣若地方寧謐年穀順成忻太平之有象致雲物
之呈祥即愚魯民苗山童野叟尚且額手歡幸頌
萬年有道之
聖人而職任封疆或竝不以為慶故泛視以鳴高是不
但不仰體
聖主厪念邊方之至意其於地方亦何殊視秦越而不
關肥瘠者況事須據實何嫌數見如以為諂諛
聖明不受如以為迎合諸臣且不能盖能迎合堯舜之
人必係臯夔之選以(臣)自揣愧未能窺測萬一實
不敢自欺也在(臣)於諸祥瑞必彰明較著者然後
具
題若係邊隅僻地或即在會城而非萬目共覩者多
未經具報即如滇省慶雲其在省城六月十八日
五色雲呈見七月十七日已時五色雲呈見十月
初六初十日五色雲呈見十二日五色雲呈見在
各屬於九月二十八日新平縣呈見五色雲歷辰
已二時十月初六日安寧州呈見五色雲與省城
同日十月初九初十十一連三日烏蒙府五色雲
見正值建造
萬壽宫興功之始俱經地方官呈報至月華之祥亦不
勝書閏七月十四夜省城月明如晝有五色雲捧
護照耀十月初十十一兩夜省城見月旁彩霞擁
護而八月初據報大理武定二府俱産有靈芝此
實時和年豐漢夷安樂之兆(臣)不勝慶幸不勝儆
惕至於趙州醴泉普安州稻孫尤為從來所未有
又十一月初二日據黔撫(臣)張廣泗札竝屬員禀
稱十月二十五日起在省文武於
萬壽宫齊集坐班據都勻府知府王鍾珣差齎芝草一
本呈稱係在苗疆開河處所從石中採取竝不附
於草木其芝如盖似雙如意又合而為一長盈尺
奏謝及續報慶雲芝草一併附摺
奏明伏乞
聖主睿鑒(臣)謹
奏
題到有旨
同日又
奏為恭報滇黔粤西三省秋收分數米糧價值仰祈
睿鑒事竊照兆民樂利端藉屢豐終歲盈寧尤期秋熟
況在邊省民之所依惟稼穡是賴滇黔粤三省豐
熟氣象屢經摺報而實在分數必俟秋成之候(臣)
前檄行各藩司確查詳報去後兹據雲南布政使
張允隨詳稱雍正七年自夏徂秋各屬雨水調勻
高低田畝通得栽插據廣西廣南元江鎮沅開化
普洱威遠永北鶴慶蒙化麗江順寧景東等府嵩
明霑益宣威馬龍陸涼羅平尋甸師宗彌勒建水
石屏阿迷寧州新興路南趙州鄧川賓川雲龍鎮
南南安劍川和曲禄勸等州昆明平彝蒙自河西
新平河陽江川恩樂太和浪穹保山永平楚雄廣
通定遠定邊大姚元謀等縣具報穀收實有十分
蕎收實有八九分據東川府并騰越雲州姚州鎮
雄等州呈貢羅次禄豐通海㠄峩雲南會澤等縣
具報穀收實有九分蕎收實有八分據烏蒙府并
晉寧昆陽安寧等州宜良易門富民永善等縣具
報穀收實有八分蕎收實有七分據南寧縣具報
除被水田地補種者有十分六七分外其餘穀收
實有十分蕎收實有九分又據雲南等府州縣呈
送瑞禾瑞穀自一莖十三穗至七八穗五六穗者
一千餘稞目下米價惟烏蒙夷地出産無多現在
每京斗賣銀一錢九分省城五方雜處兵民衆多
每京斗賣銀一錢二分各屬之價或六七分或九
分一錢較之省城頗賤萬姓歡呼羣工忭舞凡此
嘉祥上瑞皆由我
聖主敬
天勤民感格
上蒼之所致相應據實詳報等情據貴州布政使鄂彌達
詳稱今歲自夏入秋晴雨應節高下田地俱得及
時耕種目今早稻已經收完晚穀現在收穫稻穀
有一莖數穗及穀穗長至二尺自四百粒以至七
百餘粒者小米有一莖二十七穗者高粱稗子有
一莖十五穗者黔省從來未見咸稱竒瑞各府州
縣與各土司地方米穀雜糧收成雖止有十分其
實倍收於往昔通省皆然不敢分析瀆陳現今省
城米價每一市斗細為較量折倉斗一斗六升每
一市斗賣銀一錢各屬市斗大小不一其價亦約
略相同以倉斗計算每斗不過四五分至六分而
止黔省天末邊疆乃得歲登大有戶慶盈寧皆我
皇上德澤深厚感召
天和所致除各種瑞穀委員齎送撫臣
進呈外理合呈詳等情據廣西布政使張元懷呈稱
今歲風調雨順行據臨桂興安宣化三縣報早晚
二稻收成均有十分黃豆小麥蕎麥各有八九分
靈川縣報早晚二稻收成十分黃豆小米麥各有
七分蕎麥八分陽朔縣報早稻收成九分晚稻十
分黃豆六分麵麥蕎麥各有九分永寧州報早晚
稻收成十分黃豆米麥蕎麥俱有八分永福縣報
早晚稻收成十分黃豆米麥七分蕎麥六分義寧
縣報早晚稻黃豆米麥蕎麥收成均有十分全州
報早晚稻收成十分黃豆七分小米麥八分蕎麥
五分灌陽縣報早晚稻收成十分黃豆蕎麥六分
小米麥八分平樂縣報早晚稻小米□子收成各
十分黃豆八分芝麻七分棉花九分永安州修仁
蒼梧藤縣等三縣報稻穀收成十分豆八九分恭
城縣報穀豆收成均有十分富川縣報早晚稻黃
豆米麥收成各十分賀縣象州報稻穀收成十分
黃豆六分荔浦昭平二縣報稻穀雜糧收成俱十
分泗城府横州上思西隆等州東蘭南丹那地田
州等土州容縣岑溪懷集思恩荔波武宣西林等
縣永順長司各報稻穀收成十分隆安縣報稻穀
收成八分豆與雜糧均有十分新寧州賓州永淳
來賓遷江三縣奉議土州下旺安定二土司各報
稻穀收成八九分馬平羅城懷遠三縣報早晚稻
黃豆小麥蕎麥芝麻收成俱有十分雒容縣報稻
穀□子收成十分黃豆八分蕎麥六七分柳城縣
報稻穀黃豆芝麻各十分粟米□子九分蕎麥正
在暢茂麵麥始行布種融縣報稻穀小米黃豆芝
麻收成均有十分宜山天河二縣河池州忻城土
縣永定土司永順副司各報田稻今歲倍收實有
十二分武緣縣報稻穀收成八分小米四五分豆
三分鬱林州博白北流陸川興業等縣報早稻收
成八分晚稻收成七分上林縣報早稻收成九分
晚稻收成十分尚有潯州太平二府所屬漢土州
縣未據報到然而粤西處處豐登柳州等處俱産
嘉禾自一穗兩岐至六七穗者甚多則潯太二府
亦無有歉收者應俟詳到另報至省城米價粗米
每斗賣銀六分四釐細米每斗賣銀七分三釐五
毫其餘各屬貴賤不同賤者四五分一斗貴者八
九分以外總不及一錢之數百姓咸謂從來未有
此倉箱之慶山農村老無不稱觴遥祝感戴
聖恩等情各到(臣)除潯太二府俟該司查覆如果豐收
無庸再
奏外所有雲南粤西二省秋收豐稔黔省年登大有
并三省米糧價值理合
奏報再據貴川布政使鄂彌達禀稱普安州屬早稻
見之竒事異常之休徵相應一併奏
聞伏乞
聖主睿鑒(臣)謹
奏
以手加額覽之朕向來深信
天道捷如影響今歴覩滇黔之賜應實愈加親切倍增寅
畏也不但當世封疆大臣起奮勉效法之心即將來奕
禩膺父母斯民之任者亦莫不興感忠誠任事之念也
卿之功大矣
上天
聖祖賜朕之恩厚矣我君臣惟愈加敬謹以仰報
天
祖之罔極耳期共勉之
同日又
奏為苗情踴躍嚮化誠切事竊照黔苗之役雖業已
開通議設營汛撫綏防範可保無他虞然而苗性
多疑漢人多詐武易張大文易懈弛善後之計實
較創始為尤難欲求其傾心思服願為良善日近
日親愈久愈安(臣)每熟慮殊時刻未能放心今回
署已三月屢接張廣泗札竝各員弁禀報俱稱八
萬古州遵奉約束有頭人數十名前來省城撫臣
剴切宣諭鼓勵賞勞該苗等得觀閭里之安居樂
業又見官府之體統威儀深知惡必誅而善必賞
依戀情殷樂而忘返再三勸誡始資送回寨而清
水江一帶諸苗前因有姦人捏造加糧丈田之說
以致該寨驚惶今聞風嚮慕爭先赴營言傳聞之
誤竝將所藏過山礮二位呈繳又有頭人三十名
赴省叩見歸依誠懇再八寨苗衆現在奉公輸將
之外竝以起造營基願趨力作其丹江各寨則於
收成後自來請納錢糧不待催喚均極觀感之誠
其九股苗人因向有讐隙自相殘殺者行營文武
為之剖斷俱各遵依知有法度不復敢爭訟清水
江通楚河道現在客貨通行可資生理惟古州都
江可以通粤水道有原未招撫之定旦寨生苗尚
在阻梗該文武亟欲開通業經(臣)密飭令其緩待
務俟營制既定諸務就緒然後相其順逆一舉可
畢盖既非難事亦竝非急事也(臣)觀此情形新闢
苗疆二三千里之地以俱安靜寧帖可無上厪
聖懷總俟(臣)自粤回黔親歴其邊境再當宣布
皇仁剴切開諭釋其畏疑之心指以安全之路俾知威
必不可犯而恩日有加但得官弁無擾斯必苗民
胥慶矣謹繕摺奏
聞伏乞
聖主睿鑒(臣)謹
奏
覽
同日又
奏為
奏明調劑黔省鉛觔竝辦獲滇省鉛息事竊照貴州
威寧南籠二府所屬馬鬃嶺丁頭山等厰出産倭
鉛向供雲南錢局之用經委滇員管理兹滇省羅
平州地方出有鉛礦已足資配搭鑄錢而貴州現
在請開鼓鑄需用鉛觔則威寧等處之厰應就近
歸黔經管庶兩有便益亦易施調劑查馬鬃嶺厰
每年約可出鉛一百萬觔大雞厰約可出鉛一百
五六十萬觔砂朱厰約可出鉛二三十萬觔江西
溝厰約可出鉛一二十萬觔四厰共計三百萬觔
照例二八抽課每年可得課鉛五六十萬觔已敷
新局之用其爐戶餘鉛每年共有二百三四十萬
觔又丁頭山一厰可出鉛十餘萬觔柞子一厰可
出鉛一百餘萬觔總緣開厰之處地僻山深不通
商賈以致鉛皆堆積而爐戶人等工本無幾時有
停工誤卯之虞若不設法接濟疏通難期功效況
各省現有議開鼓鑄者徒以路遠不前即有一二
官商前來如聽其赴厰購買不特馱馬雇脚呼應
不靈而攜帶重貲深入險遠之地亦難保無疎失
是以(臣)駐黔時即經面同司道商酌照滇省
題明收買運售之例借動庫項委員在厰將餘鉛按
數收買就其取鉛之難易以定發價之重輕如馬
鬃嶺砂朱江西溝柞子四厰礦淺煤近每百觔俱
給銀一兩二錢大雞丁頭山二厰煤遠礦深每百
觔俱給銀一兩五錢庶爐戶等工費充足且有餘
利得以盡力攻採而厰地始能興旺俟收買既定
陸續發運於楚粤四達之區公平轉售又可濟官
商之緩急除脚價費用外每鉛百觔約可餘銀一
兩總計一年可得三萬餘金歸公充餉如再有節
省贏餘查黔省各員養廉尚有不敷應另議酌添
并備公支用此皆得有帑項通融籌畫是以裕課
利民始獲鉛務之效也至於鉛厰既經歸黔則從
前滇員所收買之鉛觔自應銷售清項(臣)前委武
定府知府朱源淳收買黔鉛共發過本銀二萬兩
曾經
奏明今據朱源淳除繳還原領工本銀二萬兩每百
觔應歸公銀一兩共歸公銀六千八百七十兩零
外尚贏餘四千七百六十八兩零俱已兑交藩庫
以備公用而滇省羅平所出之卑浙塊澤兩厰仍
委朱源淳承領工本買辦供鑄每百觔已有銀一
兩歸公現又議加課息將來仍有贏餘除聽滇黔
二撫臣會疏
題報外所有調劑黔省鉛觔竝辦獲滇省鉛息緣由
合併
奏明伏乞
聖主睿鑒(臣)謹
奏
命該部鈔錄存案俟題到查核
同日又
奏為報明七年分鹽銅課息事竊照滇省正賦為數
無多所有鹽政厰務最關緊要(臣)自受事以來極
力清查擔任辦理雖尚無大效亦稍有頭緒曾經
節次
奏明今鹽道馮光裕自雍正六年十一月二十二日
到任起實心條理絲毫無欺計此一年内共徵獲
節年新舊正額課項贏餘銀四十二萬八百六十
一兩零較比額數多催獲銀八萬七千五百六十
一兩零其額外贏餘一項共收獲銀四萬七千六
百八十兩零帶徵從前遺欠在内若連
題明抵補減價增薪缺課等項合算共有額外贏餘
銀六萬一千餘兩其零星積餘一項前道劉業長
在任共二十三箇月除開銷公用外實解司庫銀
止二萬二千六十四兩零今馮光裕十二箇月内
報出積餘銀共二萬一千五百六十六兩零内除
開銷捐設通粤各驛馬價等項公用銀七千六百
一十六兩零外實現存解司庫銀一萬三千九百
五十兩零是合每一年算實較前道劉業長多收
積餘銀四千八百兩零至各厰銅觔雍正六年分
止辦獲二百七十餘萬者緣夏秋之間時氣盛行
厰地尤甚厰丁難以存住故銅數大減今歲天氣
甚正各厰興旺糧道黃士傑復能盡心努力現據
報春夏秋三季已辦獲銅二百四十萬目下冬季
三月正出銅之時只須接濟工本不誤採煎實可
辦銅一百六七十萬是七年分銅觔仍可辦獲四
百萬之數其湖北銅運因該省願買滇銅(臣)現在
發運一百餘萬至永寧水路聽其收領湖南廣東
俱委員差役赴滇買銅(臣)俱令糧道如數發賣竝
些少減價以恤遠來其吳省銅觔因去歲運到之
銅至今尚未收解不便再運應俟年終將銅數報
部後聽候部撥所有七年分鹽務贏餘銅厰興旺
緣由相應
奏報再鹽務銅觔及銀鉛各厰事件向俱係撫臣專
政(臣)到任後因諸項不清故一意經理今己有成
規惟在調劑仍應聽撫臣總理(臣)照舊稽察亦竝
不敢少有諉卸己面囑沈廷正竝通知司道合併
陳明伏乞
聖主睿鑒(臣)謹
奏
辦理妥協之至有何可諭但沈廷正操守甚不可信卿
酌量之不可因專政避嫌倘有疎虞朕惟卿是問耳回
滇時將朕諭令沈廷正知之
硃批諭旨卷一百二十五之十二
欽定四庫全書
硃批諭旨卷一百二十五之十三
硃批鄂爾泰奏摺
雍正八年正月十三日雲貴廣西總督(臣)鄂爾泰
謹
奏為恭謝
聖恩事雍正七年十一月十五日(臣)齎摺家人蒙
恩賞銀十兩馳驛齎回
御賜(臣)寧紬八疋沉香一盒乳餅一匣果亁一匣抵彌
勒州屬之樹皮寨(臣)跪迎至塘房内隨恭設香案
望
闕叩頭謝
恩祗領訖敬啓摺扣荷蒙
硃批朕躬甚安好凡有來引見過往之人朕皆詳細備
問知卿精神氣象甚屬壯健光彩實為慰悦之至為
善日強是乃
天道敬誠為飬性修身之本乃千古至理二者卿皆得之
矣朕復何慮欽此(臣)跪誦之下不勝感激不勝慚悚
在(臣)志切成人原不敢為兒女態然每奉
恩諭入骨沁心儼若跪覲
天顔儼若面聆
慈訓神與氣結淚隨言下不但(臣)無以自解即見者聞
者亦實不能為(臣)解也伏念為善日強人道實即
天道誠意故能潤身主敬所以復性此正
聖學高深與
天合德而剖析至理
宣示(臣)愚所以養性修身者在此所以理人治事者亦
即在此(臣)雖不敏無所成就然數年以來時時凛
體
寳訓亦稍有領悟精神壯健實倍於往昔而身心性命
之際所以深受
殊恩而萬難仰報者(臣)惟自知(臣)惟自勉此固莫可名
言不容少懈者耳再讀至卿有微過令天下知亦
毫不容情之
諭旨敬仰
聖明在上如日中天不以曲直而互易其影如鏡高懸
隨其妍媸而各肖其貌功過不相貸恩威必竝施
所以造就(臣)愚
訓勵臣工者至詳且切(臣)敢不時加凛惕又讀至於卿
或有分外希冀等
諭(臣)不禁神愴在(臣)止知敬事
一人何暇容心於恩怨然逢迎嫉妬觀望窺伺者實不
無其人(臣)雖自信亦殊自危我
聖主矜憐(臣)志為預絶意外之營求潛消難遂之憤怨
所以愛惜(臣)保全(臣)者至矣極矣(臣)敢不益加奮
勵益加儆惕乎謹此繕摺恭謝
聖恩伏乞
聖主睿鑒(臣)謹
奏
覽卿奏謝矣
同日又
奏為恭謝
天恩事雍正七年十二月十四日接准部咨奉
上諭鄂爾泰忠誠體國經理苖疆勲績懋著伊曾祖圖
捫於開國時奮勇陷陣效命疆場忠節炳然垂光衍
慶積於其孫鄂爾泰為不世出之良臣祖孫忠良後
先輝映朕甚嘉焉今鄂爾泰奏稱曾祖圖捫與祀昭
忠寺牌位列銜佐領請照固原提督紀成斌之父守
備紀法業恩給誥封贈官之例請將苖疆議敘之案
移賞曾祖祖父誥封著將鄂爾泰之曾祖祖父俱照
總督加内大臣兵部尚書職銜給與一品誥封其昭
忠寺圖捫牌位改書新贈之銜入於大臣之列鄂爾
泰苖疆之案仍著議敘該衙門知道欽此知照到(臣)
(臣)隨恭設香案望
闕叩頭謝
恩訖竊(臣)追憶髫齔時(臣)父督課之餘諄諄以忠孝為
訓謂身不足學當傚爾祖每言及(臣)曾祖暨祖父
母未嘗不淚下(臣)時雖無知一一敬記迄今四十
年來不敢一日忘今荷蒙
聖恩加三世以内大臣兵部尚書職銜給與一品
誥封(臣)曾祖牌位改書新銜入於大臣之列
寵命自天感泣無地半生難遂之隐願至今日而畢伸
百身難報之
洪恩即累世而罔極聆後先輝映之
温綸何敢負慚燕翼奉祖孫忠良之
寳訓豈忍貽辱祖宗沒齒不忘(臣)無可寬之一息畢生
圖報(臣)惟誓盡其寸誠至苖疆之案仍著議叙之
旨伏念祖孫父子業邀非分之
親王之儀仗著增一倍大學士馬爾賽著加太子太
傅大學士張廷玉著加少保大學士蔣廷錫著加太
子太傅刑部尚書勵廷儀著加太子少傅靖邊大將
軍公傅爾丹寧遠大將軍公岳鍾琪雲貴廣西總督
鄂爾泰俱著加少保河東總督田文鏡著加太子太
保浙江總督李衛吏部尚書查郎阿寧夏將軍西柏
俱著加太子少保欽此知照到(臣臣)隨恭設香案望
闕叩頭謝
恩訖伏念(臣)自受事總督以來疊蒙
聖諭之襃嘉懼負
知人之哲屢荷
殊恩之寵錫時懷逾分之羞世襲二品之官垂裕後昆
於奕葉
誥贈三代之爵重光前烈於千秋業叨罔極之
深恩永下難酬之血淚今復荷
特加少保器小任大
恩重命輕寅亮之猷實顧名而滋愧凝丞之職竊捫心
而加慚惟有敬誦
王言恪遵
慈訓每事矢之以忠誠勿懈夙夜庶務必勉其勤慎益
凛冰淵除俟開印日恭疏
奏謝外合先一併繕摺恭謝
天恩伏乞
聖主睿鑒(臣)爾泰無任激切屏營之至謹
奏
覽卿奏謝矣
同日又
奏為
奏明微(臣)入粤情形事竊(臣)自雍正七年十一月初
八日起程取道廣南府經土富州等處入粤西境
自剝隘地方至百色登舟過思恩土田州屬抵南
寧府登陸赴柳州自柳州復由水路於十二月十
九日抵桂林省城沿途瘴氣全消且天氣和暖路
旁豆麥青葱菜花黃茂緣年歲十分豐稔以故兵
民氣象皆甚屬恬熙(臣)一路接見屬員詢問情事
原無所為勞亦竝不知勞所有目擊情形先敬陳
大略看得百色地方為滇粤門戶水陸交會人煙
稠密商賈輳集且係行鹽總埠誠屬往來之要衝
經(臣)
題請將右江鎮衙門移駐於此實所以資控制在撫
(臣)金鉷之意前欲於對岸之甘蔗園建城修署及
(臣)親加相度見甘蔗園地面低窪毫無形勢且隔
河背道諸多不便隨擇於現在遊擊衙門左近既
屬形勝亦且高爽今已面商定議不日次第興工
至南寧一府南控交阯東瞰潯梧西接思田北衛
柳桂駐劄左江鎮為粤省要區城垣坍陷墻垜傾
欹(臣)前據查報業經批司料估兹復率同鎮道週
至賓州遷江來賓雒容永福等州縣城小而墻低
間有倒壊已令隨時修整此沿路城池之大略也
粤西營務廢弛兵丁怯懦見者聞者莫不衆口同
聲兹(臣)親至粤地始知從前之廢弛怯懦者亦有
由來查通省額兵原不足二萬而提鎮將弁等官
私食空糧竝捏充公費糧者已不下數千名其管
隊領旗等又不敢不分給夥糧兼且一切軍器皆
不堪用帳房鑼鍋無一齊備一經撥調將弁先已
畏縮僅令現在之兵丁前往兵丁又不甘心以故
相與因循遂致漸成疲敝自雍正二年以後侵冒
營俱略已改觀而提標則甚屬嚴整即如昨酌派
官兵前赴都江時兵丁紛紛告禀俱各願往效力
是軍氣已振號令可行但能從此勤加訓練務鼓
動其心志將不一二年皆可漸成精銳此沿路軍
伍之大略也粤西各屬土職之為患者少版目所
目之為害者多緣伊等平素既能挾制土官及至
地方有事又惟土官是問竝不責成土目以故日
屢據各屬禀報俱稱不敢滋事(臣)竝未敢過信兹
自入粤境隨據總兵官蔡成貴呈報據泗城府鎮
安府西隆州西林縣土田州土鎮安州各屬土目
千七百零一張據稱尚有未及繳到者容即陸續
全繳本職現俱查收請將鎗刀揀好者給新兵領
用其餘遵示解交司庫備用等情而思恩南寧太
平各府屬土目竝約集千餘人遠出迎接俱隨行
數日看此光景似漸有回心向化之意(臣)俱犒賞
開諭宣示
皇仁各懽忻領受而去此沿路夷情之大略也粤西土
府州縣以及峝寨等司共計五十員俱隸於南太
思慶四府半係狄青征儂智高時所留守半係王
守仁征岑猛時所駐防其中良頑不一賢愚各異
從前諸流官但知利其貨財竝不示以綂屬即或
繩以法紀亦竝不禁其殘苛土民目無流官土司
心無大吏愈遠愈疎日久日玩故即該管府道有
竝未一見土屬者此邊省之通弊亦不獨粤省為
然今(臣)赴粤自百色以至南寧四府五十土員内
除現未承襲及因事參革之五員外其餘無論遠
近俱經齊到匍匐叩接踴躍隨行(臣)一體傳見宣
示
聖主一視同仁至意曉以禍福喻以人禽内有昏庸不
能約束乖張不恤夷民躭酒好戲一任頭目驕縱
癡獃敗家亂宗者共數人(臣)復指名申飭更詳切
開導該土員等聽聞之下叩頭有聲齊稱誓當圖
報
國恩不敢有負訓誨直隨至賓州始皆退散(臣)看各
土員内竝無獷悍之人只湏教以禮法不湏示以
平不讓内地諸省從前頗側險隘之說皆屬虚捏
(臣)經過柳州府直隸賓州即就目所親見可耕種
者已不下數十萬畝提(臣)張溥言伊巡歴所至如
此類曠土仍不止數倍閒棄地利誠為可惜昨歲
撫(臣)金鉷赴粤與(臣)言及欲仿屯田為足兵計(臣)
云兵少不妨請添開墾之實應力行屯田之名不
必立今(臣)親至查問知開墾一事尚竝無成議是
務當及早經畫者至額荒田地雖亦經報墾首熟
然細加察訪紳衿士庶尚多不遵限首報或將未
首之田指為老荒具呈報墾或將新墾之地匿其
大半僅首些微地方官或有糧册而無田册縱使
稽查不難指東話西甘蹈欺隐(臣)業檄令藩司通
飭各屬先令戸書開明各里各甲查出業主正姓
的名弔驗文契有無帶荒字樣則欺隐自出凡有
報墾者地方官即就查勘如果係無主老荒或有
主而無力開墾者方給照許其開墾如以熟田混
報新墾治其詐冒之罪倘堅不首報或經查出或
被告發即變價入官給賞首告之人仍治欺隐之
罪按年照追籽粒則原報荒額庶可以補足又民
屯田地雖分里甲立有戶根然半係地棍勢豪包
納侵肥業戶之正姓正名糧冊不得而考業戶之
額糧多寡本人竝不得而知於是姦徒立一戶根
侵而地方官之催徵亦得實據(臣)仍當不時查催
總不敢少有諉卸此沿路地土之大略也粤西水
陸處處通達如自百色抵南寧由潯梧平樂以至
省城俱可行大船但路稍迂遶自南寧登陸至柳
州計七日道路寬平數輛車亦可竝行即自剥隘
至百色之陸路從前甚屬險窄今知(臣)經過㺜獞
人等争先開修巳成大道獨由柳州至桂林之水
路陸路俱有阻隔往來不便查自柳赴省陸行三
日可到只因細路崎嶇兼無舖店行人遂視為畏
途欲事開修殊非難事至於水路係自府城登陸
四十里至雒容下船經二百二十里抵蘇橋復自
蘇橋登陸六十里至省城計程不過三百二十里
湏行六七日者緣河面雖寬然灘淺沙淤從未疏
濬日有停擱俱係水手下水推行即寒冬以為常
(臣)隨處詳勘竝細加詢問知不但開挖此河甚易
為力且自柳至省原直可通舟不湏逐節登陸查
自省城河塘起至分水塘以東雖有牛尾陡馬溜
陡等名共九處内惟廟門橋陡社公陡二處應修
老虎跳曬禾坪等處有石應鑿自分水塘以西均
係順水半屬深寬内惟鰱魚黃泥二陡應湏整理
外共有低橋三處應湏改造統計工料需費無多
若此河一通不獨商賈便利且附近田禾皆可資
十七日自桂林起程再取道親勘倘有未協仍令
加工修築務期堅久此沿路水陸之大略也至塘
汛郵遞半多懈弛墩臺房舖半屬草率(臣)巳嚴飭
通行其文武官弁於沿路驗看竝封印後來省接
見者巳十居八九容(臣)實據所知合之查訪將賢
否優劣分析開摺續呈
御覽所有微(臣)入粤情形合先繕摺具
奏伏乞
聖主睿鑒(臣)謹
奏
嘉悅覽之
同日又
奏為敬陳水利併改河道事竊照雲南府屬之宜良
縣原有水道其在縣之西者有湯池龍泉一十八
村之田畝悉資灌溉不過修整埂壩開濬河身便
可無水旱之虞其在縣之東者有赤江一道發源
曲靖穿過陸涼流於該縣達於澂江原屬巨浸但
江深岸高無濟田畝狗街六村計十五里向無水
以供栽插業經(臣)於六年冬檄令該縣相其水道
開引孫王吳營之水以灌田赤江以東亦現受其
利獨縣治之東赤江之西自黑羊村以至水趕村
共四十餘里從來無水田畝不下萬頃每栽插失
時所收歉薄約計十畝尚不敵縣北之一畝(臣)查
宜良河陽交界地方有陽宗海寬十里南北長三
十里其深莫測前明有糧道文衡者曾開穵此水
穿山過箐從湯池已至黑羊村今雖稍淤田畝猶
頼以利濟(臣)諭該縣前人既可行之於前今人何
不可踵之於後縣北之四十餘里既可穵縣南之
四十餘里寧不可鑿乎若能開至水趕村通赤江
其利濟甚溥仰即傳集紳士耆老公議開修去後
續據知縣邢恭先禀稱奉諭之後即集闔邑士民
公議疏鑿俱各歡忻踴躍業擇於十月初三日興
工日有千夫各開各界竝不要工價但湏接濟食
米等語及(臣)赴粤之便經過該縣親加查問薄示
犒奬士民鼓舞倍常約於歲底春初即可以竣事
但北屯疏濬南屯開穵共計八十餘里不無傷損
粤河道自滇之阿迷州直達粤之八達汛中止有
土黃一百數十里之陸路前經(臣)
奏明今查得由飛塘至八達河止計水程二百四十
里水勢平緩易於疏鑿大可行舟由八達河登陸
至土黃計一百八十里下船直通剥隘百色計水
程六百九十四里與其歴諸險灘至阿迷州登陸
六日方到雲南省城不若由八達河下船至飛塘
登陸由廣西府至省城計程亦不過六日既險易
迥殊且工費懸絶(臣)隨於途次面交廣西府知府
周埰令將廣西府至雲南省城六站陸路修整寬
平務使可以行車復札諭糧儲水利道黃士傑令
於此一百八十里陸路兩頭蓋車店兩處共打車
一百輛買大牛一百條委妥人照管以便載運錢
銅招引商賈至此條陸路原係粤西西隆州地界
自八達至馬蚌四十里有塘房可住湏添蓋牛棚
二十間自馬蚌至古障五十里亦有塘房湏添蓋
牛棚二十間自古障至央達六十五里無屋可宿
湏蓋塘房十五間牛棚二十間自央達至土黃三
十五里湏蓋塘房十五間牛棚二十間業經檄飭
西隆州照站起蓋竝令該道一面差人支取(臣)存
興造緣為滇粤通道計(臣)不敢少有將就事期可
久不得不更為通酌者也合併繕摺具
奏伏乞
聖主睿鑒(臣)謹
奏
是當之至
同日又
奏為奏
聞事竊照黔省苖疆自開通之後楚省舟楫已可直達
清水江來往客商現今稱便而古州八萬有都江
河道上可至黔之都勻府下可至粤之柳州府等
處船可通行既便且近因向有原未招撫之定旦
寨及來牛寨兩處生苖尚在阻梗經(臣)密飭該文
武緩待務俟營制既定諸務就緒然後相其順逆
一舉可畢業將大槩
奏明在案今古州一帶現在安塘設汛并設流官管
轄化導而定旦一寨前據密報復有伏草截路傷
害放馬苖夫之事是剿之有名機不可緩但查定
旦來牛之後路俱緊連粤境非粤兵協進難以開
通(臣)巡視粤西查得柳州慶遠二府計程到古州
緩不過十餘日抵南寧時隨調撥左江鎮標兵三
百餘員名至柳州時又派調提標兵七百餘員名
慶遠協兵二百餘員名并令酌帶土兵檄委慶遠
協副將潘紹周永寧營參將施善元統領前往古
州諸葛營會同黎平協駐防彼處副將趙文英查
勘河道便剿定旦又撥粤撫標兵三百餘員名賓
州營兵二百餘員名徑由荔波縣屬之三峝前進
平宇地方并准趙文英檄調都勻協兵三百餘員
名亦前抵平宇兩下會合堵禦定旦帶𠞰來牛俟
事畢後即令開通河道會同踏勘黔粤二省當於
何處分界兩省地方應於某某處設汛各需兵若
干各於何營抽撥定議通詳酌奪在懲治二苖寨
原不湏多兵(臣)所以撥派稍多者一則為開通兩
省河道計二則粤西弁丁向不知兵事既令其學
習行走以鼓其志氣兼令黔疆苖衆知粤兵聲勢
呼吸可通竝以懾其膽而消其萌亦殊為兩益也
再黔省各處苖情大局俱屬帖服惟古州之車寨
諸葛營舊為伊土今既就地建營現雖外甚恭順
未免中懷耿抑清水江之雞呼黨數寨原與公鵝
合款習氣兇頑公鵝雖平餘黨半在暗地勾結亦
情事所必有(臣)屢經切札囑撫(臣)張廣泗并鎮將
等官加意防範不可姑息兹(臣)赴粤於途次先後
接據總兵蘇大有呈禀准張廣泗札云十一月初
間有雞擺尾大寨苖頭數人來營報稱有雞呼黨
等寨潛相糾結欲來偷刦苖等勸之不聽特來密
首蘇大有當即准備果於初六日夜潛來營盤左
右窺探見有防範不敢肆惡猶於遠山舉火呼跳
迨至天明遣發官兵數百名沿山搜逐衆皆奔竄
擊殺頑苖數十人我兵亦帶傷二人續據探報頑
苖自奔竄之後不敢復來而附近寨分有被其廹
脅者恐并連累俱赴營洗白確查倡首者只有雞
呼黨東庫夭蜡黨宜四寨現亦畏罪央人求饒情
勢不過如此無煩籌慮等情又准提(臣)楊天縱咨
同前事并令更替補數官兵前往等情各到(臣)隨
經札囑蘇大有等倉卒之際良頑未分驟爾進𠞰
反滋惶惑務查實順逆先明白曉諭與别寨無干
然後指定雞呼黨數寨盡力懲創即縛獻哀乞切
不可輕聽去後復札覆張廣泗前公鵝寨原未盡
𠞰餘黨思欲報復故必煽惑勾結且雞擺尾等處
近聞赴省叩見而獨雞呼黨不前其機已露故預
料其不無反覆前在黔時欲一併𠞰戮者實非忍
也今自作之孽何用姑息倘再縱惡致多效尤是
不殺少而殺衆名為用愛而實殘故未經化導而
抗拒者情有可恕業已歸嚮而反覆者法必當誅
雖反覆者只三四寨而漸不可長萬不可因事易
而輕忽視之且現因開通都江調發粤兵至古州
諸葛營協同辦理雖清水江無需粤兵而正可遥
作聲勢事機難預定可就近酌行等語札覆去訖
至於古州之車寨現雖毫無形迹然不可不預圖
(臣)已密諭副將趙文英令於進𠞰定旦時親領千
餘兵離營却於附近埋伏諸葛營内故示以單弱
以覘其動静倘少有反覆即回兵嚴𠞰若果歸向
甚堅則萬不可輕舉(臣)看趙文英頗知機蘇大有
實能事粤副將潘紹周雖少歴練然志氣可用佐
以參將施善元久經陣戰能識緩急此三事料可
計日告竣所有撥派調度情事理合繕摺陳明謹
奏
大局業巳蒙
上天慈恩盡屬妥協矣似此細端猶在卿酌量詳慎不可
少忽以貽後患然古州一事朕終不敢信其久無他變
也卿其誌之若能始終如今日之妥帖誠出望外
同日又
奏為奏
聞事竊照粤屬荔波縣之高黑寨上林縣西撫之六便
村二處蠻賊荼毒良善禍害邊境罪狀雖異惡蹟
實同(臣)先後檄行發兵懲創業經
奏明在案續據副將潘紹周等禀稱躧緝得蠻賊等
藏匿洛峝巢當即會同賓州牧王琠督兵攻打賊
復潛遁嚴令官兵加謹搜捕守備許應虎等於十
月初八九兩日擒獲男婦五十餘人又獲窩賊樊
國珦并其妻媳孫女八名口俱交賓州收審訖又
於十四日據三鎮土舍等報西撫渌村山上隘口
有賊潛匿隨即督令官弁兵役四面分佈將淥村
山團圍搜擒職等從洛峝移營督兵會捕十五日
漢土官兵奮勇直上蠻賊開鎗迎敵當被土兵鳥
鎗中其右乳從崖上跌下當即氣絶據鄉練人等
看視稱係賊首樊匡料各皆憤恨切齒欲分啖其
肉而甘心職等恐其不確令營兵有目識匡料者
識認咸供稱無異隨即梟首呈驗繼據報樊李王
在龍霸巢地方藏匿隨即親督弁兵於二十二日
追捕已將樊李王擒獲并擒幼女一口礮死伊子
一名其餘黨羽仍令官兵嚴加搜緝等情到(臣臣)
查撫民之名始於明代王守仁在當時原未加懲
賊梁總綱等懼罪潛逃遍緝無蹤其附和之衆俱
經撫諭安插現議於寨内摩猺村安設營盤於村
司設法緝捕而撫諭安插之衆俱各矢誓歸誠願
獲解去訖是巢已盡毁地已改營賊既無歸路亦
難有去路游釜之魚料不能漏網也(臣)查粤西一
省㺜獞為害實不止此二三處而慶遠思恩柳州
三府直隸賓州一州為尤甚蓋土地荒僻易於遁
藏又有地棍劣衿為之黨羽根蟠蔓衍遂日久難
制若因擒治數起案犯即以為兇頑震帖僅見通
衢附郭良民即以為地方樂利恐當此少有懈心
日後轉湏費力密飭嚴拏固未可以暫忘者(臣)在
滇署業經通檄各屬竝不時訪察兹自入粤境復
沿途細加查訪凡素行不法之棍霸亦稍自斂戢
竝有自行投首者槩許以自新其兇惡不悛斷難
寬貸者如賓州屬之獞棍韋學祖石良玉號稱南
北二霸殘虐鄉愚魚肉良善附近被害者竝不敢
訴告恐官不能治反遭其毒手臣過思恩時據報
業將韋學祖獲禁其石良玉經嚴諭該州縣勒限
拏解現據禀報亦於十二月二十八日擒獲到案
又南寧府屬宣化縣之武生梁愈棟窩強匿竊無
惡不為伊子四人竝為盜賊大為地方害亦即檄
拏審究又直隸鬱林州屬之衙役何清等七人藉
多務當嚴飭嚴拏以靖地方者也至若慶遠府之
宜山縣屬有南巢西巢北巢四面險阻惡獞盤踞
其中時出刦擄雖隸宜山縣管轄而與南丹東蘭
那地三土州連界潛沒出入縣令不得制今東蘭
州既改流非設兵駐防不足以資彈壓又柳州府
之羅城縣屬有通道峝馬等寨巢穴深險隘口窄
狹惡獞時出而擄掠兵役不得入而盤詰該地方
文武皆能知其詳(臣)擬於要隘處所先密設塘汛
以稽其出入以斷其搬運順則示撫抗則立𠞰現
與撫提二臣會商酌議竝一切添兵移營及米穀
礦厰等事俱容(臣)虚衷商問細心斟酌再當次第
聞伏乞
聖主睿鑒(臣)謹
奏
欣悅覽之
同日又
奏為廣南土司土目投見歸誠事竊照雲南廣南府
土同知儂繩英犯法擬絞業經監斃其妻嚴氏撫
幼管事其權俱歸土目其四大頭目曰内甲曰總
管曰板欄曰内兵其板欄有陸順達與其子陸尚
安等互相濟惡官府傳喚從不入城即偶至城外
亦必帶兵四路埋伏其於村中占奪燒搶種種不
法曾於康熙五十六七年間各頭目遍起土兵圍
城幾陷亦惟事隐忍不可奈何及經(臣)出示明書
陸順達陸尚安等名曉以改過從寬怙惡必戮大
意後亦稍知斂跡(臣)於雍正五年八月初一日覆
奏陞任廣南府經歴吳啟文摺内
奏明荷奉
硃批覽此奏朕明悉矣次第緩為之卿自有斟酌道理
朕意凡煙瘴之地改流極宜詳慎欽此(臣)即密諭該
地方文武外示寬容密為防範以便緩圖今(臣)巡
視粤西路經廣南預行檄飭經過地方凡土官土
目人等俱來聽宣示
皇仁予以自新之路開其遷善之心如有隐匿不出者
定行嚴處去後到處土官目民人等無論遠近盡
來投見(臣)隨加奬賞勸諭於十一月十九日將至
廣南即有儂繩英之妻嚴氏同其姑禄氏率領伊
子儂振裔竝四大頭目等泥首郊迎(臣)於二十日
逗遛一天盡傳至行署面加開示若能改過自新
已往不究若仍蹈前非即嚴拏正法該目人等無
不感激泣下誓為良善内陸尚貴一目前歲征𠞰
八達寨時曾調領土兵奮勇效力業造入軍功冊
内今因其來見賞以紬縀銀牌等物竝令以外委
把總隨營行走一以示奬勵一以便指使陸尚貴
涕泣叩頭感激悅服時陸尚安一目猶畏罪未出
及至次早將起行陸尚安投到俯首請死(臣)歴數
其惡故作必殺狀竝令其回寨預作准備以待屠
滅而陸尚安叩頭設誓願永作良民懇随赴廣西
隨回雲南以效犬馬迨隨行兩日已入土富州境
(臣)始許以不殺令一聽流官約束時土官母子竝
大頭目人等俱在(臣)復剴切開示令其各回大衆
懽躍(臣)亦加以奬勵諭令寧輯地方各安本業伊
等皆知感戴聽受惟謹嗣於十二月十四日行抵
廣西柳州府據廣南府知府賈秉臣廣南營參將
馮鸞禀稱有撫幼管理廣南府土同知事務嚴氏
率領土目親具印呈内稱自大憲節制撫恤漢夷
同視近來年豐時和祥瑞疊見幸逢巡視粤西沙
儂今日見天敢不及時向化氏雖女流亦具天良
誠心愛戴情願於原納額糧一千八百二十二石
零外增輸熟糧一千一百七十七石零共足三千
石又廣南府向無城郭願捐已貲建築城垣一座
不敢派累夷民以報
國恩土目陸順達等衆志如一懇恩轉達等情又據
廣南府富州土知州沈肇乾亦具印呈内稱自沐
聖朝覆冒生齒日蕃荒土漸開兹逢大憲冒瘴衝煙為
民籌畫雖屬土夷亦具天性情願照原額秋糧三
百六十六石零外增輸糧米六百三十三石零共
足一千石以供兵食又卑州向無城垣願捐祖遺
貲財在歸朝地方建城一座以固邊防職屬九苟
土目頭人方準矩等紛紛踴躍各各傾誠永願為
聖世良民伏乞轉達等情又據馮鸞禀報有廣南老土
目陸順達面禀今蒙大憲巡歴恩威普著合門感
激不殺之恩謹繳從前收存大礮一座過山鳥一
尊願永為良善此外尚有大礮各頭目情願總繳
伏乞賞准從緩查出一并繳上再廣南土目俱已
到齊惟陸尚元盤踞彌勒灣地方從不進城今又
未到現已嚴檄土同知飭查另報各等情到(臣臣)
查雲南廣富二土司地廣田肥不讓内地廣南一
營兵米歲需不敷仍湏採買而接壤粤界沙儂素
多仇殺又竝無城垣可資防禦目前雖屬寧帖終
非久遠之計(臣)曾委員料估城費即石基土墻亦
需一萬餘金而廣富糧米頗多即加增一倍亦甚
全倘敢有頑抗立即擒治蓋從前原不妨寬緩以
待徐圖此時則務當嚴急以齊衆志陸尚元固無
能為恐將生衆目之心也其土同知嫡子儂振裔
年已十六例應承襲管事臣巳批令取結具詳竝
不許令伊有絲毫雜費去訖至於廣南一營地方
遼闊汛廣兵單實不足分布彈壓按舊制廣南營
屬廣羅協兼轄係(臣)衙門綂轄竝不受開化鎮節
制是以遇有事故呼應不靈彼此推諉以致日久
廢弛查廣南府離省城十二站離廣羅協駐劄之
廣西府八站而開化府一鎮離廣西府廣南府皆
止四五站較論遠近此一協一營自應歸併開化
鎮管轄庶便酌緩急以資調度且此一隅係三省
交界極邊之地今綂歸一鎮則黔有安籠鎮粤有
右江鎮與滇鎮三方鼎峙連絡聲援亦足以建威
消萌永謀寧謐但道里形勢(臣)尚未周悉或將開
化鎮竟移駐廣南將副將移駐開化或將廣南改
協廣羅改營兩相調换容(臣)詳細籌畫再當會疏
(是)請
旨遵行除輸糧數目及建城日期俟詳到
題報外所有廣富二土司土目投見歸誠情形合先
繕摺奏
聞㐲乞
聖主睿鑒(臣)謹
奏
覽
同日又
奏為奏
聞事竊照廣東省盜賊甚多或駕船列械或哨聚山林
公行刦掠為害地方兵役不敢捕緝案件十無一
結(臣)聞知最確前廣東督(臣)郝玉麟過黔時(臣)曾
囑令振刷措置漸為消弭并於欽遵
聖諭與郝玉麟講論事宜摺内
奏明至廣西省雖未聞有匪黨聚衆而接連東省州
縣及土屬地方不無兇犯逃竄潛匿復經(臣)通飭
各屬密訪嚴拏在案兹(臣)抵桂林省城後於夲年
正月初二日准督(臣)郝玉麟咨會上年十二月初
五日據肇慶協副將李建功探報肇慶府屬恩平
開平等縣地方有姦匪聚衆不法散布偽劄當即
委員領兵前往搜捕陸續據報獲解姦徒四十餘
人隨經飭審究擬今餘黨巳散地方業巳安堵惟
訊獲犯梁子賓供十月内有東安縣李梅說八月
裏往廣西大倫地方見一箇姓文的說他哥子現
在陜西要圖大事招有許多兵從廣西就到廣東
楚震公就是姓文的弟郎還有一箇和尚呌智開
曉得法術臨陣能使人昏迷八卦圖寫羅平二字
係取來作旗號劄付係紅白藍各色等語希即密
查大倫地方有無姦匪潛匿境内并飭各屬嚴行
稽查防範等因(臣)看來咨内所開大倫地方竝未
訊明屬何州縣惟查梧州府屬之北流縣屬現有
大崙墟地名隨密檄司道及府州等星速查拏并
咨覆督(臣)郝玉麟去後旋據泗城府知府祖良範
稟稱十二月十二日據武舉岑映翰禀本月初十
日陡有羅安面遞稟帖係班康吳順黃全羅安名
字俱是府城素不務業之人拆看都是不法之語
不勝駭異武舉世受
皇恩粉身難報因兄映宸不肖改土歸流猶蒙准予存
祀日前叩接督部院又蒙訓誨奬賞聽受之下感
泣無已今班康等自巳為人所愚又來哄騙武舉
為禍不小特將原禀呈電等語隨問岑映翰供據
羅安說為首的人本姓韋係土田州人自稱李天
保現住在田州街上去來不定他呌我來說若要
做官拏十二兩銀子給李天保討一張劄付來就
可做官了武舉假意對他說有此機會是極好的
事我差人同你到李天保家討了劄付回來再作
道理他信了武舉的話還在武舉家住著求將羅
安暫緩拏訊且令伊同家人往田州取討劄付等
他們去後武舉帶領親信妥人隨後趕去出其不
意一鼓擒捉等語卑府隨將計就計令岑映翰前
去擒拏岑映翰打發家人同羅安去訖於十四夜
又據岑映翰首報有一人名蒙薦帶有劄付一張
來招家人班良班良告知武舉蒙薦現住府城相
應出首等語隨即密拏蒙薦訊供是泗城人今年
四月内到田州撞見李天保說玉皇大帝二仙娘
娘來點化他賜有玉符使法跟了他就有官做故
此小的跟他的他平日來往的都是田州土人零
星散住約略也有五六十人記不得他們名字小
的曾向李天保說起欠班良八錢銀子至今不得
清還李天保說你招他來做官他看見有劄付這
銀子就不要還要另外送你銀子故此替他送劄
付來的等語又搜出牌一張符咒五張據稱做護
付呈報又據田州土知州岑應祺禀稱奉泗城府
牌委十二月十八日夜協同泗城武舉岑映翰拏
獲匪類李天保徐召年班康等三名并歇家楊秀
陳良黃寄三名起有偽劄字紙訊據李天保供係
思恩府屬歸順土州人徐召年係廣東高州府電
白縣人今住太平府屬鎮遠土州地方班康係泗
城府人當將現獲匪類歇家羈禁聽候提訊偽劄
字紙禀繳右江鎮合具禀報又據右江鎮總兵官
蔡成貴禀稱李天保假此劄付愚弄土人圖得財
物其偽劄内皆先填註姓名然後授劄附和要犯
有吳順黃全勞有功黃結現在密拏偽劄略檢二
張呈閱各等情到(臣臣)查李天保潛匿田州私造
符印分發偽劄劄内偽號曰開平元年即據各禀
稱李天保貎同乞丏略無人形而此等匪類若不
追究根由剪除餘黨何以安定良民東西兩省之
案是一是二尚未供出隨行廣西按察司移會右
江鎮并行泗城府及土田州迅提李天保等各犯
公同會訊果係何人造謀糾夥稱皇假號何人偽
造印信劄付同黨實有若干人廣東省謀為不軌
之犯是否即係伊等一起大倫地方是否即係北
流縣屬之大崙墟抑或在泗城府及土田州所屬
境内文姓是何名字現住何處楚震公與和尚智
開曾否識認選差兵捕追拏供出夥犯務獲一併
訊取切供詳解撫臣親審明白請
旨正法發落外所有廣東省查拏匪類廣西邊境拏獲
姦匪現在飭審緣由合先奏
聞伏乞
聖主睿鑒
批示施行(臣)謹
奏
覽此等匪類之為害甚於賊盗當不時留心訪察者此
案宜極力嚴究審擬可傳諭金鉷等不可存恐其拖累
之小見草率將就完結也
同日又
奏為覆
奏事前(臣)請開黔省鼓鑄摺内荷蒙
硃批欣悅覽之向聞黔省從來不用錢文今似此得無
可通行乎欽此伏查向來黔省竝不用錢文者既因
錢文無多兼因苖狆獷悍習慣逞兇但見財物即
行搶刦錢質沈重更不便攜帶又因糧食買賣熟
苖以錢交易者漢民或昂其貨物或虧其錢價故
彼此俱不用錢由來已久今數年以來仰賴
聖恩苖民向化道路坦行搶奪之風已息錢文之價甚
平不特往來旅店銀錢竝用且有商賈於滇省䭾
錢至黔换銀者是
國寳漸可流通自應乘時鼓鑄據(臣)愚見擬於開局
之後不特各役工食及驛夫等項俱應發給錢文
而支領兵餉亦湏以銀八錢二或銀七錢三搭放
即漢夷零星糧折亦令其銀錢竝納則上下通行
遠近散布錢文自無壅滯矣再黔省礦厰雖可有
成效然經理方始尚未敢驟定規條如商民獲利
太微則開採者稀少遠近脚力太重則販賣者退
縮湏權其所出之多寡工本之輕重馱載之遠近
大局不可分歧而調劑湏别高下必使民間於工
本之外尚有利息而在官所收銅鉛亦必各有贏
餘則上下均受其益方可以經久(臣)已批示委管
厰務各員去訖容(臣)由粤過黔時再面與撫臣及
司道等細心酌量妥協再行
題請外所有黔省錢文可以通行緣由合先繕摺覆
奏伏乞
聖主睿鑒(臣)謹
奏
欣喜覽焉
硃批諭旨卷一百二十五之十三
欽定四庫全書
硃批諭旨卷一百二十五之十四
硃批鄂爾泰奏摺
雍正八年三月二十六日雲貴廣西總督(臣)鄂爾
泰謹
奏為恭謝
聖恩事雍正七年十二月二十九日(臣)齎摺家人蒙
恩賞銀十兩馳驛齎回
御賜(臣)
御書福字一幅
御書對聫歲歲平安節年年如意春十字平安如意荷
包一箇堆錦荷包一箇内貯金錢寳玉等各十四
枚哈密瓜二圓文旦四會柑紅柑盧柑甜橙共一
箱各種敖爾布哈一匣奶餅一匣鹿尾十條樹雞
六隻野雞十隻細鱗白魚二尾多樂魚二尾鹿肉
十四塊鹿腸二副抵廣西省城(臣)隨郊迎至行署
恭設香案望
闕叩頭謝
恩祗領訖敬啓摺扣荷蒙
硃批朕躬甚安好卿好麽新春新囍諸凡平安吉利如
意也欽此又恭奉
聖訓摺内荷蒙
硃批欣幸覽之此實卿忠誠之所感召非朕推美於卿
作違心之諭也然
上天賜佑之德朕亦不敢矯情謂於朕無涉蓋君(臣)之間
若少不能視為一體則為庸主愚臣矣同囍二字實
為通論餘無可諭欽此伏念(臣)身在萬里心依
九重感
聖恩之逾厚顧(臣)職之匪輕每自省自訟斯懼斯慚雖
時敬體
天心未能步趨一二幽獨之地只應自知兹跪誦同囍深
維一體心馳神悚復不禁涕淚之盈襟也至諸凡
平安吉利如意(臣)自赴粤返滇周行四省氣候各
殊水陸迭替不但(臣)身體強健精力倍增即随從
二百餘人竝無一人疾病而人情和悦氣象光昌
一切舉行半多順遂惟
聖主之賜直遍及庶人(臣)之慶幸實有莫可名言者若
恭逢
至聖之主而猶無所領受顧自安於愚是為下愚不移
者(臣)愈知所以自處矣再(臣)恭報三省秋收摺内
荷蒙
硃批以手加額覽之朕向来深信
天道捷如影響今歷覩滇黔之賜應實愈加親切倍增寅
畏也不但當世封疆大臣起奮勉效法之心即將来
奕&KR1124;膺父母斯民之任者亦莫不興感忠誠任事之
念也卿之功大矣
上天
聖祖賜朕之恩厚矣我君臣惟愈加敬謹以仰報
天
祖之罔極耳期共勉之欽此(臣)捧讀數四悚惕汗流伏惟
天道無私人心有著敬謹所以修身寅畏所以立命但能
深喻影響自必各起奮興在
上天之鑒察昭垂固至公至信實
一人之憂勤惕勵必敬必誠如微(臣)者雖立心行事不
敢自甘暴棄然數年以来所以少有進境者實惟
聖訓之裁成而無他學問感切忻幸更有出於
恩光榮寵之外者捫心自審殊未敢稍有欺飾以上負
我
慈父也忠誠敬謹務期終身勉之當世奕&KR1124;竝非所敢
計謹此繕摺恭謝
聖恩伏乞
聖主睿鑒(臣)謹
奏
覽卿奏謝矣
同日又
奏為奏
聞事竊(臣)廵視粤西行抵南寕府接據雲南布政使張
允随禀報雍正七年十一月十二日戌刻見一星
從東方起色正黃其光熊熊煌煌竝不芒射較衆
星獨明潤而大嗣後每夕見光色相同兵民共覩
額手懽忭等因(臣)經諭令查明分野詳考典籍敬
於
御賜(臣)古今圖書集成内確查詳核續據禀覆查得十
一月十二等日歲星昏出躔度井水宿為升殿屬
雲貴川陕分野又查天官書云歲星一曰攝提曰
重華曰應星曰紀星又云色光明潤君夀民富主
福主五榖又云星色赤黃而沈所居野大穰又云
其色明而内黃天下安寕今按雲南所見星象方
位正是歲星呈祥占為人主仁德同天錫福無疆
百姓安寧五榖豐稔實為瑞應等情(臣)經告知廣
西撫(臣)金鉷等據稱查天文考瑞星者五行中和
旺相喜合之所生也王者德至於天則見其星有
五一曰景星二曰周伯三曰含譽四曰格澤五曰
歸邪唐時李淳風瑞星辨有云周伯赤色光潤或
黃如橘按之滇省所見星出東方黃大而明潤無
芒以其狀則與黃大如橘相合正係周伯瑞星不
得指為木星等語該(臣)學識淺陋負慚管窺未有
確見不敢妄擬但其色黃大明潤創見罕聞即為
歲星亦實屬上瑞且(臣)自粤起程由黔旋滇一路
雨𤾉應時風和氣暖遍閱郊原豆麥菜蕎茂盛非
常而滇省春熟尤較往年加倍其蠶豆一種據農
民親說可抵二三年收成小麥現已將穫早田俱
已插秧是時和年豐已兆瑞應惟
一人之憂勤俾萬姓以樂利(臣)得親際其盛感激慶幸
實莫可名言也再據張允随詳報臨安府屬新平
縣於雍正七年十二月二十一日慶雲再見歷午
未申三時(臣)雖未經
題明亦竝不敢隠匿在
聖天子精神上格德澤遐敷符驗自然盈寕永賴迄今
八年無論文武官弁感奮圖報即漢夷童叟皆激
切輸誠此非(臣)之私言亦非(臣)所得而私言者
天心可見人事宜修(臣)惟有時深敬畏以自勵自省已耳
理合繕摺一併奏
聞伏乞
聖主睿鑒(臣)謹
奏
上天屢賜嘉應朕從前所頒諭旨實皆出於至誠肺腑之
論不但可對天下臣民即對
天地神明
聖祖者亦此意念實不敢自居亦不敢不居朕總不肯因
此而稍存驕盈之念謂已治已安也惟盡一已之誠敬
如時對
聖祖君父朝乾夕惕以仰邀
上天之慈佑鑒照耳然實賴卿等内外大臣一心一德協
贊朕躬之不逮以利益蒼生也期共勉之
同日又
奏為海口興工神龍示現事竊滇省為山多水少之
區水利尤宜調劑其無水者固須相度水源疏通
灌溉而有水之地又慮沙漩水溢漲没田禾查雲
南府昆明池原需此以濟昆明呈貢晉寕昆陽等
四州縣之田地但海口出水處既已狭隘且衆水
滙入之處又復沙随水下以至壅塞泛溢而每年
不無淹没(臣)前檄令另開子河以分其勢現已告
成
奏報在案而海口尚有舊埂一條横塞其中埂外有
牛舌灘一箇又側而下有牛舌洲一箇此一埂二
灘攔阻不能瀉洩以致田地被浸其舊埂淤泥尚
易挑挖而牛舌灘牛舌洲從来未經議挖(臣)竊思
畏難觀望則膏腴非民有罪實在官因先測量水
勢海沿深八九尺近兩灘之水僅止九寸其不得
條逹暢流者勢使之然(臣)於去冬赴粤時將一埂
二灘開挖工費切諭糧儲水利道黃士傑確估即
令其遴員料理今據黃士傑禀報奉委修河随於
正月二十四日率領在工人員雲南府同知臧珊
等同至海口敬祀
龍神忽見白龍摩空全身俱現閃爍有光鱗角爪尾
無不畢露其色初黑後白起直北之鳳凰山昇東
北之龍馬山約行五六里凌空而上觀者共驚竒
異然猶以為適逢其會不敢具報於二月十五日
破土興工又臨海口虔備牲醴敬告
惠濟龍王忽見雲從海起風雨交作見白龍上升仿
彿如前狀祭畢依然風和雨霽官民匠役濱海居
民不下數千人無不驚竒欣慶竊思事關民命工
係創興惟神有靈事必克濟此皆我
皇上乾德升聞神靈告瑞不敢壅於稟逹等語到(臣臣)
念興工祀告之日而
龍神兩次顯形是實許可此舉將必默助成功随批
令致敬竭誠以襄厥事不可稍有懈忽以負神庥
去訖續據黃士傑稟稱牛舌灘一座今已挖平至
水面牛舌洲亦已挖去其半再得數日俱可挖平
并於灘底挖出古錢數百文知此兩灘俱由沙泥
壅滯日積月累而致原非生成不可開鑿等語(臣)
復思此一灘一洲若僅與水平尚未能暢逹必更
深下三四尺方能通暢随又飭令加工并俟灘洲
完工後即挑挖舊埂再查得水尾有石龍壩横梗
中流水必紆迴不能直下而石龍壩又斷難開鑿
(臣)已另買民田照值給價開築成河以便洩水統
計月内俱可以報竣而四州縣或能涸出良田永
利民生也除俟工竣另報外所有海口興工神靈
告瑞及一埂二灘修挖緣由合先奏
聞伏乞
聖主睿鑒(臣)謹
奏
以手加額覽之
同日又
奏為清水江苖業經勦定各寨畏服事竊照雞呼黨
數寨外雖投順内未傾心?相勾結暗行窺伺(臣)
屢次札囑軍前防範總兵蘇大有亦時刻戒嚴果
於去冬十一月初六日夜近伺營盤遠集山梁雖
當即搜逐登時奔竄然不可不窮究兇首以别頑
良經(臣)檄飭蘇大有嚴加懲創前已
奏報在案今雞呼黨於去冬十二月二十四二十六
等日已將反覆者勦滅附和者招撫發兵凱旋往
回四日事已大定正月三十日據總兵蘇大有稟
稱查此番舉動實雞呼黨之計包辛安干州等為
之倡而東庫之新毛黨宜之黨東套夭腊之計往
等為之附和也因思計包辛曾經来營責之獻兇
繳械賠榔三事未經回報待至十八日計包辛帶
領小苖二十二人牛一隻以為詁話之用随訊及
三事朦混支吾堅不承認即欲擒之復計首惡數
十人若止獲一犯不足示警禍根未除且縱之去
諭以此番詁話須要正經頭人盟誓方可准信爾
等速回務同安干州往包章噶打計等同来方無
翻悔計包辛見兩次放回心粗膽大應聲願来随
密佈健兵聽號擒縛果見計包辛帶領安干州往
包章養九金轉腮包長商噶打計及散苖老包竝
夭腊寨之姑辛共三十頭人投見本職責其起事
之由并責其何以匿兇蔵械該苖抗言兇首不知
誰何刀鎗留以護寨等語號令一起咸就擒縛當
即與陞任鎮遠府知府方顯及諸將等商同將首
惡八名祭旗發兵随撥派鎮遠協遊擊劉成龍帶
領銅仁協守備韓生耀及千把兵丁八百名居左
黃施營遊擊章竒相帶領天柱營守備皮衮及千
把兵丁七百五十名居右安籠鎮標遊擊任龍帶
領提標大定思南等協營千把兵丁七百五十名
居中撫標中軍遊擊高岱帶領千把兵丁一千一
百名分撥彈壓公鵝柳羅以及子營堆子等處營
盤分撥已定即將首兇計包辛安干州等分交三
將於十二月二十二日辰刻斬首祭旗發兵去後
於二十六日據遊擊任龍劉成龍章竒相等飛報
大捷劉成龍帶領弁兵從左路進據險扼要鎗弩
齊發打死數苖搶獲大小鎗桿無數賊苖鬼師正
在鳴鑼跳鬼被兵丁一鎗打死餘衆始潰狂奔守
備韓生耀果敢争先將一路馬樁伏弩盡行拔去
一面追殺一面將賊所棄攩牌填平陷坑直殺至
寨門喊聲震山右路章竒相一併殺到飭令守備
皮衮當先衝殺連放兩大礮打死數賊漫山奔潰
中鎗著礮被刀帶箭跳崖滚箐者甚衆搶獲鐵盔
標桿攩牌無數任龍從中路進三路一同圍住賊
寨随將大礮一齊開放該寨賊苖魂奪魄喪爬山
滚箐而逃韓生耀當先砍寨而入千總康文玉等
攻破前面争先放火守備皮衮等衝破上寨火光
燭天夭腊黨宜東庫三寨之苖懼官兵乘破竹之
勢一齊洗盡俱遙跪高山匍匐呌號稱為雞呼黨
逼脅原不敢生事今見天威再不敢作歹再不敢
違拗求開恩饒命随諭以兇器盡繳首兇擒獻方
准招安今日且免殺明日来營聽諭當即會同收
兵查我兵被輕傷者五人俱不致礙命於二十五
日五鼓奉令班師當於本日申刻還營等情到職
理合轉報至黨宜東庫夭腊烏交鴣演農交甲等
六寨先後俱央雞擺尾雞右柳利九筸等寨為之
擔保業已共繳鎗八十六門刀一百三口標桿一
百七十根弩八十二張鐵甲五領竝自願各罰牛
隻重為詁話尚有白索白汗及南江等處大小各
寨俱在央請良寨為之乞恩觀其情形甚誠且予
招安等情(臣)看得清水江之雞呼黨等寨因昨歲
輕易招撫未曾示以兵威苖性犬羊故復小有蠢
動今經此一番勦洗加此一番佈置則兇頑破膽
良懦自愈傾心且(臣)前過鎮遠時鎮將各官皆出
迎請示而各寨苖頭俱倉皇随行赴鎮投見情詞
懇切立誓效順據此情形料可寕帖無事矣至其
餘苖疆俱甚相安可以無慮合併陳明(臣)謹
奏
嘉悅覽焉朕為古州八萬之憂懷今日始少釋矣然善
後事宜尤宜詳慎
同日又
奏為生苖𠞰定河路開通事竊(臣)為開通都江水道
計必欲𠞰撫定旦来牛欲懾服定旦来牛必須粤
兵兩路進攻且劃界設汛亦必黔粤文武公同踏
看酌議故經調遣粤兵一路從柳慶進駐劄諸葛
營一路從荔波縣進駐劄平宇江之上下兩路夾
攻則用力省而成功速(臣)已
奏報在案二月初八日據副將趙文英等禀報定旦
生苖阻截河道迭奉憲檄勢在必𠞰雍正八年正
月十七八兩日粤副將潘紹周粤參將施善元次
第齊集二十一日分兵左右兩路疾走都江將及
申時直上定旦後梁賊苖擊鼓放礮我兵奮勇先
奪其土城礮鼓斬殺兇苖六人頑苖四山逃竄等
情(臣)随批諭定旦来牛惡衆必當窮搜嚴治以盡
根株務使商賈輻輳漢夷樂利黔粤交通庶幾邊
疆永寕倘今日之姑息即異日之殘殺今日之草
率即異日之煩難若謂大局粗定即應收拾只了
目前不計久遠是即欺罔心盜賊心人或以為解
事我實不敢負
恩其詳思而審處之等語諭令去訖十三日據趙文英
等禀稱定旦苖民阿埃来營投順願歸原業卑職
等暫予招安仍令招回合寨砍樁刴諭又於是日
通事帶領来牛之冷烏擺老粉柳怎岩擺烏羊邦
羊翁擺鳩冷皆等寨苖民阿巴阿鳳等三十餘人
請示招撫随即曉以利害諭以恩威據稱情願修
路開江認納糧賦随加奬勸以慰其心初二日有
上至平宇下至都江沿河四十餘寨苖民齊集軍
營砍款永作良民其定旦寨據阿埃止帶領老扛
阿難等四人先来其餘尚未同来砍款等情(臣)又
嚴諭𠞰撫二字雖須竝用却是兩端不當撫即𠞰
不必𠞰即撫未有非𠞰非撫希圖了事而終能濟
事者懲創安定事宜必須徹底籌辦毋許得半而
止批令去訖續據報稱定旦餘孽盡逃生苖地方
卑職等恐窮追蔵匿愈深良頑不辨令通事𫝊諭
若能擒獻首惡脅從者准予招安初六日據候補
守備高夲陽等率同寨比苖民拏解定旦首惡阿
當到營即將阿當斬首梟示從此各寨俱知定旦
首惡罪不容誅其餘迫脅及不肯附和之領甕俾
因等二十六寨央求通事赴營投順呈繳兇械認
納錢糧各撫慰賞諭令其助工開路永作良善去
訖等情(臣)竊思定旦已𠞰而諸葛營之車寨有水
田三十餘畝棉花地二十餘畝議在其地建城若
不償其價值焉能使伊心服(臣)業經檄令查唤地
主從厚給價該苖心悦誠服出具木刻認領則該
寨志願已遂可無他虞矣(臣)更計與車寨相為脣
齒者尚有溶硐一處生苖地廣人衆為黔粤門戶
目下雖無阻梗情形不可不乘此軍威宣布
皇仁使之懷德畏威則車寨益無所恃而通盤大局庶
臻寕謐随檄軍前令一併料理據潘紹周張鉞慶
遠府知府徐嘉賓等禀稱正欲帶兵前進溶硐而
該寨苖民將所買兵米用船裝載送至諸葛營叩
見極其誠切随奬賞去訖等情到(臣)此自柳慶至
諸葛營定旦寨之𠞰撫開路情形也其自廣西荔
波縣以至平宇来牛所發官兵據粤副將董芳黔
副將卜萬年獨山州知州孫紹武稟稱於二月初
七日在三峒地方會合初八日自三峒起營有土
把總白登科帶領附近来牛之楊甕楊邦二寨頭
人黎阿包楊阿斗稟討招安察其情實即令先行
引路次日行至平宇九&KR0749;據險劄營該二寨又領
楊翁霸飛等六寨頭人潘阿馬等迎接求撫随動
以開河之利懾以官兵之威俱傾心悦服而来牛
搖排搖曬等寨始終抗拒不出十二日據新撫之
九&KR0749;楊甕楊邦等寨報稱有搖排搖曬革招革雄
等寨因我等誠心向化開路搭橋随集千餘山苖
隔江放礮聲言欲洗我等各寨望大兵作主等情
(臣)随批示順者即撫逆者定𠞰𠞰為上撫次之先
𠞰正所以為撫地但撫恐終難免於𠞰即應分别
頑良速行𠞰撫若歸附者不能保護不但他寨裹
足不前又何以服向化之心批諭去訖又於二十
三日據董芳卜萬年稟報卑職等至隴寨對山劄
營有来牛暨革招革雄搖排搖曬各寨頑苖數千
人始而&KR0749;劄兩岸繼而直犯大營卑職等以官兵
為正兵以土兵為竒兵五路迎敵随搗其巢穴該
苖等從寨後山箐狼狽而逃奪獲火鎗長標環刀
無數并獲牛羊猪隻分賞弁兵我兵俱獲安吉等
情(臣)又密諭来牛首惡不可不除今羽翼既剪乘
其孤立速行進𠞰江南北衆寨專視来牛之向背
為從違来牛𠞰滅而既伏者益專向化之志其觀
望者亦絶猶豫之心凡事須得主腦則其餘易於
收拾批諭去後續據報稱遵諭於二十一日率兵
直抵来牛該苖尚敢截路抗拒卑職等鼓勵將士
奮勇衝殺直逼寨門除大礮打死竝堕江而死者
不計外漢土官兵趕入深箐立斬首惡兇苖首級
二顆盡毁巢穴羣苖無不畏懼南岸諸寨俱来就
撫惟北岸革招革雄搖排搖曬等寨尚在阻截乘
此兵威大振之時於二十七日移營北岸相機佈
置是日趙文英施善元等領兵亦至北岸會合劄
營一處即同會議於二十八日帶領漢土官兵穿
過已服之擺常寨分路直入攀援而上竟抵革招
賊巢賊苖驚逃我兵四路搜殺有歸順各寨苖民
恨其素惡焚搗其巢職等乘勢進𠞰搖排搖曬等
寨其革雄一寨係革招迫脅曾將通事護送還營
故特宥之因天雨收兵俟晴霽窮搜等情又據董
芳等禀報有通事帶領俾爽大小二寨革雄三寨
柳碟平甲柳排牌告小腦千家甲雄共十二寨頭
人到營投撫認糧随諭以官兵進来開這河道上
通雲貴下逹廣西使客商往来原是利益你們不
是要你田地錢糧爾等既然自己情願納糧亦不
拘多少以後務要解釋仇怨開修道路保護江河
拒絶山苖便得長享利益各苖俱歡喜叩頭割具
木刻領示而去随派黔兵開修上江一帶道路護
軍運糧粤兵往三峒一路安臺護運荔波一帶軍
糧又派黔粤官兵前往来牛後山砍伐荆棘放火
焚燒以絶姦宄以便往来又撥兵開修擺常路徑
以便大兵前進搜緝餘黨等情此来牛等處𠞰撫
開路之情形也(臣)查古州一處東自黎平西抵都
勻計程五百餘里北自清江南抵粤西荔波計程
七百餘里必得四通八逹聲息相聞在在無阻然
後可保永寕至都江水道古州至来牛江水平闊
間有小灘稍為修鑿巳可通行来牛以上至獨山
州屬之爛土司舟雖現在可行尚有數處灘石應
鑿其陸路自古州至定旦俱屬坦平自定旦至来
牛雖經開挖尚須修整来牛至爛土司尚未開成
大道一俟餘孽盡除即可漸次就緒但新闢苖地
沿江一帶非重兵不足以彈壓查黔粤各營俱無
可抽調相應懇祈
聖恩准於通黔粤河路安設一營添兵一千名分佈塘
汛俟二三年後諸如内地然後再議酌減庶於新
疆有益除俟兩省文武各員將分疆設汛等事會
奏
覽
同日又
奏為請酌添養廉以廣
皇仁以勵官方事竊惟
朝廷設官分職即末秩亦重考成而臣子效力宣勞
惟苖疆尤資條理(臣)巡視粤西親飭僚屬見各屬
首領佐雜等職多能随分自矢黽勉奉公其流官
佐貮協辦土司事務并有專責最為緊要二者向
無給與養廉之例官微祿薄日用維艱一至奉差
尤難措辦在有志上進者雖守清操不無隠忍其
不肖流軰顧慮身家或則指稱公事射利病民或
則勾通土司害苖生釁均未可定所當預防而早
為之所也(臣)仰體
聖主優恤臣下之至意常俸之外遍給養廉實從来所
未有兹首領雜職暨漢土司州佐等官應請一視
同仁量予養廉以示鼓勵至粤西撫司道員已有
成例復蒙
皇上添賞銀共九千兩
天恩優渥無庸再議惟左右江二道現給銀一千六百
兩計一切費用尚屬不敷應請照蒼梧道之例再
加銀八百兩則支度從容其餘府廳州縣或以現
在添設之員未定養廉或其中多寡未盡均調(臣)
查閱地方與撫(臣)金鉷悉心酌議綂計應添之數
共一萬九千七百一十兩倘蒙
俞允於潯梧二厰税羨項下尚可支給自雍正八年為
始照新定之額給發永以為例則公私兩便大小
有資凡邀格外之
恩施益思分内之官守雖雜職微員夷疆末吏亦將感
奮勸勉各圖效犬馬之報於萬一相應繕摺具
奏伏乞
聖主睿鑒施行(臣)謹
奏
好照所請行
同日又
奏為覆
奏事竊(臣)報明鹽銅課息一摺荷蒙
硃批辦理妥協之至有何可諭但沈廷正操守甚不可
信卿酌量之不可因專政避嫌倘有疎虞朕惟卿是
問耳回滇時將朕諭令沈廷正知之欽此(臣)於三月
初八日回滇随欽遵
聖諭密示聞知沈廷正敬聆之下激切惶悚繼以涕泣
據稱廷正以微末庸材且屢有罪過叨荷
聖恩格外矜全竝授兹重任若復少存不肖豈是人類
等語(臣)查沈廷正頗有歷練亦具才情其向来行
止原多不滿人意及&KR0681;任滇黔共事幾二歲(臣)惟
雖係撫臣專政原屬(臣)所兼理夲無嫌可避亦何
敢少有疎虞獨以(臣)衙門事務實數倍於撫臣若
得盡心協力不因(臣)總理而有所諉卸庶事益周
詳而可免遺漏以故於離省赴粤時面同司道諄
切言之復經附陳上瀆
聖聽也理合覆
奏伏乞
聖主睿鑒(臣)謹
奏
覽
雍正八年四月二十日雲貴廣西總督(臣)鄂爾泰
謹
奏為土司納課野夷輸誠事竊雲南孟連土司地方
逼近永昌屬隸緬國其俗慓悍好刦自古不通中
國夲
朝開滇以後該土司仍不服提調未經授職每年止
上差發銀四十八兩交永昌府轉解此外一切公
事即奉牌諭亦竝不遵照歷久相安業視為成例
昨歲(臣)檄該府清查邊界據該土司刀派鼎申稱
孟連一隅極處邊末内屏中夏外捍野夷山高箐
密民無恒産惟賴募迺銀厰以為用度故自前明
以来世世相承未曾貢賦今
聖天子在御萬國来朝且孟連地方數年以来仰賴
皇上洪福安享太平年年豐稔情願自雍正七年為始
每年納厰課銀六百兩以充兵餉等情(臣)查邊遠
酋長惟應律以恭順原不必科其錢糧但土夷重
財即所以重禮若無些須上納轉難以示羈縻随
經批准令其按年交解兹於雍正八年三月初五
外合先
奏明又鶴慶府屬維西邊外有怒江三道過江十餘
日路有野夷一種名□子刦殺搶掠久居化外新
設維西通判陳權約束撫綏頗有條理□子等羣
生感激相率来維將麂皮二十張山驢皮十張麻
布三十&KR3931;黃蠟八十觔煩通事稟請願將此土産
作賦永隸
聖朝該通判加以勸諭令將土産帶回而衆□子各交
頸環叩誓願將前項土産著為年例以表傾心情
甚懇切該通判始准收存薄示奬賞具報前来(臣)
查□子内向願納土産事雖微細意頗諄誠随經
批司准其交納該通判變價交司存公竝於奏銷
錢糧文尾叙明不入額款其每年交納之時賞給
鹽三百觔以為犒勞業已存案訖合併奏
聞伏乞
聖主睿鑒(臣)謹
奏
覽
同日又
奏為遵
旨酌覆事竊粤西撫(臣)金鉷敬陳倉榖一摺荷蒙
硃批總與鄂爾泰商酌行之欽此錄示到(臣臣)查粤西
通省積貯常平社倉及捐榖三項合計共一百五
十三萬餘石撫(臣)金鉷擬共留貯榖一百六七萬
石所餘榖四十五六萬石槩請糶賣充餉伊為粤
西一省計自屬可行但據(臣)愚見身任封疆須合
隣省而通算盈絀不應就夲省而獨籌多寡盖凡
事有備則無患交濟斯有功天時豐歉不齊人事
總可補救即如廣東一省務末而賤農者多故仰
食而販買者衆歲即豐收而乞糴於西省者猶不
下一二百萬石是西省之饒餘實以資東省之缺
乏也又如湖廣全省向為東南諸省所仰賴諺所
謂湖廣熟天下足者誠以米既充裕水又通流之
故而昨歲楚省歉收吴省豐稔江南之米且轉運
濟荆南是湖廣之熟猶未可全恃矣粤西界連衡
永溯湘江而直逹長沙倘有所需粤未嘗不可以
濟楚也又如雲南一省山多田少水路不通大潦
猶可望半收小旱則難籌一策(臣)到滇時具悉從
前米價竟有每石貴至十兩十五兩者縱使隣有
餘粟無從接濟是以(臣)立意開濬通粤河道務俾
舟楫来往以為緩急之資原非僅為商賈貨貲計
也且粤之柳慶二府與黔之都黎二府接壤今都
江開通無悍苖阻截將来粤舟直可以抵黔是粤
省縱有餘粟未始不可濟滇省竝以備黔省也(臣)
通盤核算所貯一百五十餘萬石榖止得米七十
餘萬石固不為過多似無庸變價況即以變價論
計四十五六萬石榖每石約價三錢上下不過易
銀十四五萬兩與其貯銀何若積榖緣需用銀時
每石榖總可得三錢上下之價原無異於貯銀若
需買榖時恐三錢上下之價斷不能得一石榖適
所以費帑矣又據云不通水路之處不能接濟隣
封脚費比米價多至兩倍萬難出糶擬減十分之
七或十之二三其南太梧潯平五府及宣化崇善
二縣酌請加增存貯等語(臣)查裒多益寡權有通
無倉儲之要計係屬應行但以不通水路糶費倍
多之州縣不能接濟隣封之故始擬酌減存留是
通水路各屬之榖原可以資接濟自不須議減而
南太等府縣應加增存貯之榖勢必仍令不通水
路之州縣撥運則所需脚費諒亦不能太輕而添
蓋倉厫等費又為所急需若統於糶出三錢上下
府為省會重地兵民商賈輻輳雲集食指浩繁且
與柳州為左右臂原存榖數竝不為多今議府縣
兩倉止貯榖六萬石減去五萬三千石是止實貯
米三萬石非所以重省會也據(臣)所慮必不可行
至以黴浥折耗損物累官為慮(臣)思存七糶三出
陳易新立法固已盡善而調劑在人其有虧空者
半係官吏侵那其致黴浥者多因倉厫滲漏典守
之責參處何辭若止於頂面氣頭及積久因陳稍
有蟲蛀等項則情有可原不難設法彌補是惟在
諸大吏秉公執法就事察情但能一視不偏自可
相安無怨其多貯榖之各府州縣雖曬晾出納盤
運交代之際原不無折累然籌大益者自不惜小
旨酌行事理除將(臣)所見備細札商撫(臣)金鉷外謹繕
摺覆
奏伏乞
聖主睿鑒
批示遵行(臣)謹
奏
覽
同日又
奏為奏
聞事竊照匪類一案前據廣西右江總兵官蔡成貴泗
城府知府祖良範呈稟泗城武舉岑映翰首擒李
天保等并起有偽劄經(臣)一面檄行按察司移會
該鎮并轉檄該府公同嚴訊務期究盡根株并查
與廣東匪類是否一起一面密檄滇粤二省地方
文武嚴加訪緝業經
奏報在案續據蔡成貴祖良範等先後呈稟稱案犯
黃結勞有功已自投首又獲王士忠即黃士忠韋
宋等公同嚴訊審得李天保一人四名遊手無賴
借符水行醫誆騙銀錢勾結匪黨搜得邪書等項
俱經起解等情又據雲南廣南府營申報據土富
州報稱奉廣西右江鎮牌密拏受劄匪類黃玘兆
随經拏獲黃起平供有蔣先生散劄復獲蔣先生
趙大哥黃國雄羅老四等共五犯解赴右江鎮去
訖等情此廣西匪類一案也至於東省所獲匪類
(臣)差人探聽係李梅陳京眷區世義梁宗傑胡伯
楊等訛騙鄉民捏造謠言有温亞七首發陸續拏
獲各犯經督(臣)郝玉麟飭發會勘指稱文姓在陕
西有兵馬從廣西而来之語統屬虚捏原無謀逆
情狀但黨類實繁現在查拏等情又據梧州府知
府袁璣稟報探得東省督標把總王泰於正月二
十九日在新會縣之甕洞地方拏獲散劄匪首李
梅解赴總督随發收審等情此廣東匪類一案也
(臣)查此等姦匪或以堪輿賣藥周遊隣省或以念
咒書符搖惑愚氓始以穵掘金銀為招致之術繼
以禳解瘟疫為訛騙之方捏造異言散布偽劄姓
則時李時張名則有三有四如鬼如蜮假瘋假癡
盖自元二年已遂有此事向因地方官竝不實力
察究一經事犯或匿不具報又或據實具報而上
司反加呵斥以為好事以為不解事随亦互相隐
諱草率完結以致各匪類竝無忌憚反自以為得
計而為其所愚惑者且將以為可恃而可信誰貽
之禍實厲之階殊不思姦徒匪黨雖
盛世不能絶無然何術不可以愚人而必假偽號何
計不可以騙錢而必造偽劄偽號偽劄俱可以不
究則更有何事應究者況不忍於二三匪類致令
百千愚民被其哄動至蹈法網是恩是害孰重孰
輕於匪類欲故示寬容於
國家亦有何忠愛害人心壊風俗而不之恤且以為
身謀豈不竟同於匪類而自安狂悖者哉(臣)言念
及此實切痛恨前在粤西已明切開示及至回滇
又屢經札囑兹奉到(臣)前
奏報匪類一摺荷蒙
硃批此等匪類之為害甚於賊盜當不時留心訪察者
此案宜竭力嚴究審擬可𫝊諭金鉷等不可存恐其
拖累之小見草率將就完結也欽此(臣)随復敬錄
聖訓𫝊諭金鉷等去訖伏查廣東匪類另為一案應聽
該督撫審結廣西一案業巳擒獲多人錄供解省
撫(臣)金鉷竝無瞻顧因循必能竭力嚴究俟審擬
到日(臣)意除實在無干供扳牽連人犯應行省釋
外首惡匪黨定正法梟示其雖無同謀而知情夥
出銀收劄以圖免禍人犯雖情似可原然其中良
等斷不敢存此小見也再泗城府武舉岑映翰感
戴
聖恩實切圖報荷蒙
硃批岑映翰可嘉之至賜給千金以示鼓勵度其人才
可以如何加恩處奏朕知之欽此(臣)随知會撫(臣)金
鉷并行布政司酌動款項著宣
旨賞給千金至其人才似止可勝守備或
旨遵行又岑映翰之胞弟貢生岑映奎頗有才幹亦思
上進或邀
竝示羈縻理合一併奏
聞伏乞
聖主睿鑒施行(臣)謹
奏
覽
雍正八年五月二十六日雲貴廣西總督(臣)鄂爾
泰謹
奏為地湧滷泉民霑
膏澤事竊照雍正八年四月初一日據黑井提舉司安
鼎和詳稱黑井五馬橋西岸河畔沙石地上於本
年正月初一日忽湧沙滷一區隨行掘浚流而不
竭報經鹽道差人查驗可以成井兼汲煎試看俱
可成鹽已奉鹽道發銀到井卑職協同吏目孫復
鳩工開挖已見黃泥夲土實係鹽滷正源水味醲
鹹晝夜不息人民驚異共慶嘉祥現在督修井臺
俟煎辦成效再請定額合先詳報等情到(臣臣)查
雲南各井以黑井為最所出之鹽行銷亦廣今五
馬橋畔以從無滷脈之地忽湧此泉其味醲鹹其
水旺盛就現在試煎數目合算一年應出鹽觔不
下一百萬將来可另成一井於
國課民食皆甚有裨益但滷水之濃淡冬夏各殊柴
薪之遠近運費不一是應發薪夲應賣鹽價以及
出鹽額數行銷地方俱難以預定而所當熟籌随
批行查議去後今據布政司張允随鹽道馮光裕
會詳請俟年底較定鹽額多寡滷味濃淡量其所
費薪夲定議請
題等語(臣)已准令飭行該提舉督率竈戶預領薪夲
將新出滷水按日儘數汲出竭力煎辦發運行銷
將賣獲鹽價除薪夲脚價外餘照數歸公暫作贏
餘具報統俟年底按實查明共煎出鹽若干運銷
若干可定額數若干應給薪夲若干再行會題請
旨著為成例所有具報黑井地湧滷泉緣由合先繕摺
奏
聞伏乞
聖主睿鑒(臣)謹
奏
大好事也題到有旨
同日又
奏為開鑿河道以利民生事竊照雲南尋甸州之宣
甸二里宣化七里之歸龍寺果馬里十甲之潘所
海子乞曲里之五里箐四處水利俱已修濬完竣
前經(臣)
奏明在案復查得海子屯大河接連尋川河係滙嵩
明尋甸兩州之水每至五六月間雨水洊至漲漫
洋溢加以馬龍一州之水會於七星橋下衝激尋
河之水逆流泛濫滿於城南平川之内不惟可耕
之地盡棄為水宅即沿山四隅成熟之田亦歲被
湮没歷来無策捍禦(臣)細加博訪知尋川河之湮
沒實由於馬龍河之山高勢急衝激尋水倒行逆
流不得暢瀉之故欲治尋河使不逆流莫若使馬
龍河不争水道欲使馬龍河不争水道莫若使尋
河泛濫之水另開一河彼此不相衝激則順勢安
流可以暢瀉而無阻查該處木龍村後名曰後海
係泛濫之水蓄聚之區海前横隔山梁鑿之使成
子河則泛濫之水從後海東流入於尋河之下稍
與馬龍河分道别流可以無憂漲溢復經詳諭該
州知州崔乃鏞令於秋後覆勘作速興修毋得畏
難避怨務期成功去後兹據崔乃鏞詳稱卑職遵
諭即親往相度地勢自木龍村後開鑿河口起至
橋頭村大河口入於下流止共丈量得七百四十
餘丈中間堅硬頑石計有一百四十二丈高三丈
二丈不等於雍正七年七月擇吉致祭十月初二
日鳩衆興工卑職親身調度指畫督率盡力開穵
至今年正月二十五日業將河形穵開中間石梁
鑿通計新開河口寬三丈二丈不等河底寬丈餘
二丈不等儘可洩後海之水歸於下流不復致泛
溢請委員勘驗計垂永久再宣甸兩里現在耕種
之田較之水淹荒田僅有十分之三今尋川兩岸
涸出田地計可增二萬餘畝可否將涸出田畝以
一半賞給出夫應役人等并各效力士民暨設立
水利頭人領種納糧其一半令附近居民酌量納
價領田永為已業統俟秋成後另行丈勘造冊申
報等情(臣)已批准并行布政司會同糧道委員勘
驗定議通詳在案謹按水利之興廢實關民生之
休戚屬在滇南尤為要務(臣)不自揣欲將東西兩
迤凡有可興之水利逐處興修此二年以来勤訪
密查不遺餘力除現在省城六河昆明海口并迤
東諸府所屬一切河渠閘壩各項疏濬開築已粗
有頭緒其餘迤西各屬有已經查勘者有未經查
報者務期確知以便委辦在舉事之始雖不無所
費然皆(臣)力所能嗣後則有涸出田地竝丈出田
地應行變價銀兩現核數目已約有數萬即以此
項辦此事總屬有餘斷無不足是以(臣)屢蒙
恩諭恐力有不能令請動正項而竝不敢請動正項亦
不敢請動贏餘也獨是導水濬河務期一勞永逸
暫行補救易長籌通利難就事治事易以人治人
難(臣)愚擬俟各工報竣即備細彙敘具夲
題明請於道員廳員竝佐雜官員内分别河道遠近
酌量改銜兼銜令總理分理各屬水利再酌留歲
修銀兩分定勤惰考成立季報月報之條著具詳
具結之例其督撫藩司仍應將要緊河道分派著
落令不時勘修俾於總管之外又各有專責庶現
在各屬員役不敢怠忽從事即後来大小官吏亦
不致因循竝無可諉卸或於邊方水利實有裨益
合併附陳伏乞
聖主睿鑒(臣)謹
奏
可謂大功德代朕造福利益蒼生永霑惠澤事也
同日又
奏為覆
奏事雍正八年五月二十日奉到
硃諭元展成前奏陳伊父年七旬之外情辭甚為可憫
則不便留此任矣卿可將原缺亦皆酌量擬員奏聞
欽此(臣)看得廣西布政司元展成心地坦白才具
通逹亦有肝膽能求義理自調粤以来金鉷甚與
和衷僚屬皆相傾信現在一切事務已將少有頭
緒今蒙
聖恩念伊父年老不便留此任令將原缺擬奏此誠
天地父母之心凡屬臣子皆應感激思奮者(臣)何敢異
議但念廣西藩任在今日尤關緊要緣初欲清釐
尚少條理若遽易其人未免轉緩其事况元展成
由州牧微員叨荷
殊恩數年之間拔置臬司旋補授布政一事不成寸長
未效若遂顧戀私情欲移近地其父若賢者必將
責以大義斥為不肖子元展成即日侍左右亦何
以自處且聞伊父雖年逾七旬精神健旺步履如
常即遲一二年待公事粗畢替代有人然後或請
歸省或圖迎養此不必兼顧而適所以兩全也至
於藩任原缺據(臣)所知現在難得其人如雲南按
察司常安操守清介辦事甚勤雖器局微小然明
白詳慎可勝藩司之任但金鉷甚與不和難以共
事如貴州前任按察司徐夲明晰安詳兼有見地
此員似可勝粤藩現已奉
旨調補江蘇此外臬司各道雖各有所長克盡職守然
求其可勝藩任竝與粤藩任人地相宜則尚須觀
其後效(臣)未敢驟許其能相應懇祈
聖恩或
特簡賢能補授廣西布政再令元展成去任或將元展
成仍留此任俟諸事略有條理於今冬明春暫行
委署准伊赴京引
見俾得就近省親竝酌迎養庶久任可望成功而暫離
亦得伸下悃矣是否有當伏乞
聖主睿鑒施行(臣)謹
奏
所論甚是但朕於此等處實有所不忍卿可將朕意與
卿之論詢問元展成必使伊得遂其情而朕心始安也
或令暫來引見就便見伊老親之處與伊商酌奏聞若
往返不致曠日愈妙
同日又
奏為恭報滇黔二省豆麥收成分數仰祈
睿鑒事竊(臣)從粤西由黔回滇目擊沿途所種豆麥各
項茂盛倍常豐收可卜經檄行各布政司分析查
報去後今據雲南布政司張允隨詳報除石屏㠄
峩師宗元江騰越新平景東等府州縣具報不産
豆麥外昆明安寕祿豐呈貢嵩明霑益尋甸宣威
建水河西寕州通海開化鎮沅恩樂廣南普洱威
遠浪穹鄧川永北太和雲龍雲南保山永平蒙化
劍川廣通定遠鎮南南安順寕雲州姚州大姚和
曲烏蒙鎮雄永善等四十府州縣豆收俱有十分
麥收尚不止十分晉寕易門富民羅次羅平馬龍
南寕平夷廣西蒙自新興江川賓州趙州鶴慶麗
江楚雄等十七府州縣豆收實有九分麥收實有
十分昆陽彌勒陸涼宜良阿迷河陽路南祿勸元
謀會澤等十州縣豆收實有八分麥收實有九分
等情據貴州布政司鄂彌逹詳報民間布種豆麥
雜糧等項貴陽貴筑貴定龍里安順鎮寕永寕普
定清鎮南籠永豐桐梓平越府平越縣黃平思南
思州青溪大定平遠黔西等二十一府州縣俱係
十分收成定番廣順開州修文安平普安州普安
縣安南遵義府遵義縣正安綏陽仁懷餘慶甕安
湄潭都勻府都勻縣獨山麻哈清平鎮遠府鎮遠
縣施秉安化印江婺川石阡龍泉玉屏銅仁府銅
仁縣黎平永從天柱錦屏開泰威寕畢節等三十
九府州縣俱有九分收成至於蠶豆豌豆尤肥大
異常等情各到(臣)伏查滇黔兩省自春入夏雨澤
霑足是以豆麥雜糧俱獲豐稔雖雲南省城於四
月十七日酉戌之交二十二日自亥正至子初暴
雨如注山水陡發東北鄉淺薄堤岸衝決數處幸
俱於次日旋即雨歇兼因小麥巳八九登場秧苖
半未栽插故不至為患(臣)立即親勘委員補築現
在高低田畝業已遍栽禾苖青葱盈尺仰賴
聖恩或可羣望有秋也貴州廣西自四月中旬後亦雨
水稍多然俱無損春熟而有益秋成除廣西春熟
分數俟呈覆到日另行
奏報外所有雲貴二省豆麥豐收分數合先奏
聞伏乞
聖主睿鑒(臣)謹
奏
實慰朕念
硃批諭旨卷一百二十五之十四
欽定四庫全書
硃批諭旨卷一百二十五之十五
硃批鄂爾泰奏摺
雍正八年七月二十四日雲貴廣西總督(臣)鄂爾
泰謹
奏為欽遵
諭旨斟酌陳覆事案准吏部咨開廣東道試監察御史
高山奏前事奉
旨通行直省實力奉行粘單一紙移咨到(臣)當經移行
三省欽遵在案竊照馭吏不嚴定滋蠧弊外緣不
絶終難肅清高山所稱外班住省及更换迭充借
厨役水火夫之出入以暗通關節招搖撞騙事所
必有實屬切中在(臣)所轄三省雖屢經察禁現據
督撫等衙門各吏上班時止帶水火夫二三名並
無厨役跟進一經入署原不許出入所需食物係
將支領工食銀兩給令轅役代買轉接送入並無
親戚子弟潛匿住省亦從無外班之名然日久懈
生猶應不時申飭惟是督撫藩臬衙門上班書吏
俱令一年更换因地審宜似尚有未便(臣)夲擬備
悉詳查務使三省畫一可以永遠遵照再行
奏明適廣西調任布政使張元懷以勢有難行摺奏
奉
旨如秉公權宜可與督撫斟酌地方情形而為之欽此
將摺鈔示到(臣)查雲貴廣西三省雖地方各異而
情形略同所有各衙門書吏不獨愚鈍粗疎半不
解事而文義之悖謬字跡之錯訛亦殊屬罕見緣
能幹者不多故巧詐者亦少較諸江浙等省之猾
吏姦胥實大有間是以(臣)衙門滇吏向係一季一
换黔吏因係隔省向俱半年一换惟粤吏撥自廣
東其中不無姦猾因無班可換仍暫時留用三省
巡撫及滇粤臬司衙門亦俱一季一換獨黔省藩
臬衙門向係一兩月換班不等雖因從前事簡殊
非防閑之意至滇粤兩藩司衙門政務叢雜冊籍
繁多向来書吏竝不分班次一切查算書寫俱係
同房合辦然不換班者終年在署於所承辦事件
猶多遲誤兼且糊塗其換班者每至上班時諸務
茫然了無頭緒一經查問則直認邊愚此督撫藩
臬各衙門皆然固不勝責革竝無能教誨者也今
若俱令一年更換在上班者經年在署家計縈心
不免内顧且為日既久婚喪疾病等事仍不得不
給假放歸其下班者經年在家勢難坐守或就近
營生或他出貿易及至該班時將文移愈益生疎
案件更多遺忘此又可以預料者是一年換班之
例就三省論實均有未便也至於藩司責任係出
納總滙甄别攸關實較臬司為尤重衙門封鎻自
應一體遵行雖據張元懷摺奏意恐兩次開門例
須按時封鎻批解錢糧不能随到全收支領兵餉
不能即日全放及一切事務或不免稽遲殊不知
國家定例凡以防弊原不妨公未有公事未畢即行
封門之理亦未有公務既集仍不開門之理但無
私曲何礙料理據(臣)愚見三省督撫臬司及黔藩
司各衙門書吏斟酌合宜俱請半年一換滇粤兩
藩書吏雖難議換班然統應關防不得任其出入
三省藩署俱照例封鎻准其遇事随開事完即閉
庶稱妥便是否有當恭候
批示遵行抑(臣)更有陳者大凡胥役作姦多半串通幕
友而幕友弄弊必須勾結家人操縱惟視夲官把
柄不在書吏如果夲官勤明事事親理寬嚴有制
賞罰不撓是即内戶洞開亦原無徑可入設使夲
官昏惰一應委代事理不知准駁聽便將無論下
賤書吏固惟利是圖便伊親戚子弟俱或敗乃事
而遂已私是即重門深鎖亦實有線可通况封門
不過半日兩次開門時何紙不可夹遞正門尚有
瞻顧各署率有便門何事不可暗投物必先腐也
而後蟲生之未有勤明之官濟以嚴正而吏敢舞
文不惜身命者(臣)願與天下大吏務先反躬責已
然後執法繩人庶於我
皇上澄清吏治之盛心或能仰副萬一乎合併具陳伏
乞
聖主睿鑒(臣)謹
奏
交部鈔錄俟直省議覆俱到時一併議奏有旨
同日又
奏為請
旨事竊照黔省邊界向為生苖所踞前已開通經(臣)請
於古州設立重鎮八寨清水江丹江等處添設協
營分布官兵駐防彈壓奉
旨俞允遵行在案但新設弁兵多係内地協營抽撥移
駐而所添新兵亦係内地招募撥往雖道路遠近
不等而搬移家口等項需費則均查從前雲南省
移駐維西弁兵及撥往烏蒙鎮雄弁兵因係邊遠
夷疆俱蒙
聖恩特加賞賚得以寬裕足用今黔省移撥弁兵皆係
新闢苖地諸未就緒物力艱難搬移路費似可引
照滇例相應仰懇
聖慈特頒
恩旨著(臣)酌量遠近分别給賞則新疆弁兵不致拮据
而益思奮勵矣再定旦来牛一帶生苖接連粤境
阻截江河現已𠞰撫開通不下五六百里止有兇
頑數寨尚須嚴懲俟事竣定議即當繕疏請
旨安營設汛以資防範巡查所有應添弁兵搬移路費
亦應一視同仁合併聲明具
奏伏乞
聖主睿鑒施行(臣)謹
奏
是另有旨諭頒發
同日又
奏為奏
聞事竊照古州三保地方貼近諸葛大營而車寨尤逼
處營側營基舊為伊土今既就地建營豈遂帖服
况撫(臣)張廣泗前往招撫時原止結以恩惠竝未
示以兵威苖性犬羊何知信義為久長計(臣)竝不
能安枕去歲在黔時曾面囑張廣泗謂必當相機
𠞰除以圖善後續回滇後又經切札告之據覆車
寨恭順已如内地實可以放心及(臣)因公赴粤調
遣粤兵時名為疏通河道原為古州車寨計曾密
諭副將趙文英令於粤兵到日聲言會𠞰定旦空
城而出營内止留兵二三百名故示單弱却將黔
粤官兵暗行埋伏以覘動静俟其反覆即回兵嚴
𠞰先除此腹心之患則定旦来牛或竝可𫝊檄而
定時(臣)此諭原未札知撫臣而趙文英接諭随一
面稟商撫臣一面覆稟稱實係恭順祈免加兵旋
據張廣泗来札亦以為詞(臣)答云愚非好殺人者
人所共信但恐今日不殺少日後將殺多反是罪
過耳如果恭順何須加兵其餘不恭順者則無可
姑息此(臣)從前札諭之節要也查上江之要隘在
來牛下江之咽喉在溶硐諸葛營在中權以扼首
尾慶遠荔波在兩頭以作關鍵形勢所在應計通
盤其溶硐一帶雖現無違抗然係通粤要路務當
妥籌又滚裏七寨前曾肆惡亦須大加懲創若一
處或縱兇頑將諸務皆有阻礙利害不在目前功
過自有
聖鑒復經切札撫臣并嚴諭軍前文武去訖續據文武
稟報自来牛回營後商議布置滚裏等處五月初
八日據巡兵稟稱寨頭地方見殺死一人又挑鹽
一人被苖子殺死鹽皆搶去初九日又據土司弓
兵被寨頭寨苖子用刀砍破籐帽背戳一鎗又見
口寨月寨寨頭蔵弩苖人隠於樹間擊鼓初十日
又據報殺死挑麻客民一人十四日又報殺死種
菜客民二人職等遍行嚴查惟車寨前来洗白其
餘等寨俱不曾来職等奉令覘中下二保誠偽今
果露反覆會議必𠞰復據八匡把總徐祺生密稟
寨頭蔵弩約口月二寨勾結山苖要来作歹約定
先奪八匡沖合寨良苖驚慌逃散等語職等即於
十四日飛備船隻搭造浮橋分兵三路施善元帶
領守備四員兵一千三百名先往永鎮關駐劄邀
截寨麻一路多伏疑兵拒截四路附和約於次日
聽放號礮從右路進攻趙文英潘紹周帶領遊擊
向之榮守備四員兵丁一千一百名渡過浮橋由
車寨後山會合永鎮關之兵夹攻口月寨頭蔵弩
江墨田墨六寨遊擊史應貴帶兵二百名於八孖
河口大張旗幟牽制兇苖使不敢襲我兵之後其
諸葛老營臬司張鉞知府徐嘉賓同知滕文炯率
同守備鄧文選統領官兵九百名駐劄防守又撥
遊擊馬世祿帶領官兵五百一十名防守卧龍崗
大營竝於蜡山寨後山分兵堵防高文高武各處
山苖於十五日五鼓前進兇苖竟敢擂鼓聚衆呐
喊放鎗前来抵敵我兵連放靖蠻大礮鎗礮交加
自卯至酉打殺多人生擒男婦五十餘人所獲盔
甲鎗礮環刀馬牛等無數另冊詳報我兵陣亡馬
兵一名土兵一名馬步兵丁輕傷者六名十六日
復行搜捕河東一路趙文英潘紹周帶領遊守兵
丁一千一百餘員名河西一路施善元率同遊守
兵丁一千三百餘員名一面搜擒一面砍伐樹木
以去蔵姦之藪随據土舍楊茂枝帶領口月田墨
等寨老苖跪路哀求職等察其情形無可逞兇勒
令獻兇繳械方宥其老幼去訖十七十八兩日據
江墨等六寨苖人咸跪營門稟稱各寨為惡者大
半已被誅戮其逃躱者不敢回寨願請招安俟回
寨一一縛獻從今器械不敢蔵留一件等語夲司
張鉞等諄切曉以利害指以生死随發令箭十枝
准予招安等情(臣)随札囑撫臣并飛諭軍前古州
三保既未示以軍威亦未曉以法紀寸鐵未繳一
人不殺而驟望其寕帖無此理無此事此番反覆
固早在意料中猶不幸中之幸事今六寨肆惡其
中必有一寨主謀時刻隠憂者車寨耳今反以車
寨洗白為辭若無歹念何用洗白既欲洗白於後
何不出首於先口月等寨在所必戮而車寨亦須
審察萬勿失此機會更待後舉夲部院身受
殊恩捐糜不能報凡事務籌遠久斷不忍少有支飾難
固不辭罪亦不避倘目前惟圖苟安日後又將有
事即遲至十年二十年官去身亡猶有餘愧猶有
餘恨此即前諭所謂人禽介盜賊心也諸文武其
各凜體等語批示去訖續據張鉞趙文英等稟報
六寨𠞰洗後羣寨膽落其滚裏一處有龍早佳沙
黨祥擺裏黨鳩分遮等寨曾逞兇悍伏草傷人随
復遵諭料理於六月初三日趙文英潘紹周帶領
備弁兵丁一千一百四十餘員名由右路進發攻
打龍早佳沙施善元史應貴帶領備弁兵丁八百
七十餘員名由左路攻打黨祥再調遊擊徐希逹
帶兵於分董隘口策應兼護糧道守備張鳳翥帶
兵於擺乃隘口堵截查諸葛營至兇寨有七十餘
里頑苖將路塞斷寸步樁簽酉時方抵賊巢止隔
數里面山下營兇苖呐喊抛刀終夜擊鼓放鎗於
初四日黎明黔粤官兵攀援直搗兇巢頑賊尚敢
抵敵我兵施放大礮鉸鎗打死兇苖數十割取耳
鼻十一副追過數架山梁俱各潰敗初五日趙文
英潘紹周由龍早佳沙後山搜進大箐施善元由
黨祥搜進週圍約四十餘里名大雄箐四路窮搜
鎗礮打死兇苖數十斬獲首級二十一顆懸掛營
門示衆割取鼻耳四十二副活擒一名奪獲火鎗
刀桿無算夲日随有通事帶領分擺黨鳩擺裏分
遮四寨苖頭到營洗白稱傷人拒捕係龍早佳沙
黨祥三寨於初七日備牛砍欵鳴誓又帶黨祥佳
沙二寨苖人跪營悔罪鳴誓而去查滚裏地方共
計七寨路逕既熟懲創已遍倘不獻兇繳器洗之
甚易随於初九日撤兵回營料理車寨等情(臣)随
即批飭車寨為腹心之患屢經密諭嚴𠞰盖亦幾
經籌畫非了無確見者詎料此報寕帖彼稱恭順
直信不疑惟恐多事不知該文武等何愛於車寨
始則養癰繼則諱疾若必欲庇護而聽從之者今
且?為口月六寨之主謀暗作龍早等寨之羽翼
此實老姦巨猾決非蠢苖比若復姑息養姦終必
受其大害今亦無多言示𠞰示撫聽汝等為之
王法無私軍令具在惟功與罪其各自取大約兇器不
盡繳兇寨不盡除即如何調劑如何撫綏恐終為
不終年之計以云善後則萬不可得之數也等語
諭訖随據趙文英等稟稱職等會議得古州下保
之車寨勾結情實齊集兩省官兵至該寨兩山四
面劄住著令鄉導𫝊諭勒獻反頭果見兇苖呐喊
放鎗公然抵敵職等即督率官兵四路並攻人各
奮勇立焚凶巢我漢土官兵内被傷輕重不等共
一十五名現令醫治随取據金盤香亞口供看守
外又據口月寨苖呈繳鎗礮并解獻反頭庸了銀
有二犯到營随見車寨包羊等被拏有帶累各寨
今也天報之語職等會看得車寨苖民自招撫以
来加恩實倍他處乃該苖外雖恭順中懷叵測前
𠞰定旦時苖民即有悔錯聽車寨之語𠞰除口月
寨車寨有人幫鎗昨攻中保擒苖頭金宗及蔵弩
頭人懶烘亦供車寨勾結情形龍早寨内又有車
寨之人是車寨久蓄歹念情罪難寬除將各寨各
犯逐一嚴訊俟擬罪解省覆勘
題請正法外今日始知批諭所云腹心之害不除則
四肢百骸終不平復實為深知灼見職等第據其
外貌之恭順並不能察其中蔵之險惡目下一面
遵諭巡察溶峒滚塘誠偽一面親赴上下江會勘
酌議安置全盤收拾可望永寕等情随復行批飭
全局未定難與圖成大害既除尤須防後但屬軍
器必盡勒繳無餘凡有兇頑必盡嚴拏正法老弱
幼稚必分别安插之方逃散流亡必審處招集之
策至該寨地址或分營駐劄或招集住居應熟籌
妥議其溶硐雖無抗違滚塘雖已羈縻正當察其
情形乘此速為布置勿以一簣之虧致廢九仞之
力則火種必然草根致蔓無事而有事又將多事
矣等語去訖(臣)查清水江一帶巳甚寕帖城工現
築營房現造苖民情願幫工且器械陸續来繳計
報繳到鳥鎗一千四百九十五桿標鎗一千八百
六十根弩弓一千四十二張刀一千五百一口鳥
機九位子母礮一位霸王鞭礮一位鐵盔九頂鐵
甲十七身肯繳兇器則自息頑心古州總兵官原
應駐劄諸葛營(臣)巳檄令蘇大有將清水江軍務
委交將官料理並檄貴東道方顯總理調度即赴
古州坐鎮收拾通盤大局其古州各寨據報現繳
器械子母礮行營礮共十二位鳥鎗二千二百六
十四桿刀一千七百十七口桿子二千一百七十
五根盔八十五頂甲二百二十五身弩四十七張
雖為數不少恐蔵匿尚多又經嚴檄勒兵窮搜勒
令盡繳令一面分兵料理溶硐去後兹於七月十
二日據張鉞等稟稱今古州三保並各處山苖俱
皆帖服兩江河道俱皆開通軍糧俱皆無誤男婦
老弱俱已安插停妥俟古州鎮到時便回黎平赴
省任事其溶硐一帶毫無頑抗所繳器械約共八
千二百餘件統俟繳盡造冊另詳其營造木植據
遠近各寨苖民紛紛運到俱給價值并賞脚價一
切料理應聽各員分析造報粤省官兵候檄凱旋
等情(臣)看得古州等處地方遼闊險深界連楚粤
加以強悍富庶器械具全故千百年来皆棄置化
外而不能制今雖仰賴
聖主威德
指授精詳𠞰撫開通已二三千里前後所收鎗械亦二
三萬件然籌度情勢欲其知敬知畏不敢逞兇縱
少有蠢動随時殄滅似一二年内尚可以就緒若
欲其知禮讓知法度革心服化一變馴良此内地
所猶難即悉心調治亦非十年不能敬誦前摺
硃批卿此奏乃無益之往来不必可將三省事宜竭力
辦理一二年妥協穩當卿可信而不疑時再奏請来
京但聞此諭若草率辦理只圖速慰朕念倘三省新
闢事宜或有乘隙反覆文武屬員變移心志懈怠安
撫至令若軰少有蠢動比時再令卿来料理則内外
皆致貽誤則不但卿為國家之罪臣而朕亦不免
天
祖之責咎也欽此伏念(臣)身受
殊知萬難報稱所可以自信者只此一心若或草率辦
理粉飾苟安是昧天良是滅人理斷不敢暴棄至
此但新闢苖疆約共十餘處計地數千餘里能整
頓易求妥當難選才幹之員猶易得忠誠之人甚
難惟督撫大吏或自用聰明或專慮成敗欲見長
而護短不因事以從人則雖有賢能又將不能用
亦且不為所用(臣)不揣愚鈍為方隅百年計念兹
全黔念及滇粤並念及川楚輾轉籌思輙徹夜不
能寐私心自誓惟有矢竭血誠及身努力期無負
我
慈父以免為罪臣而凡遇文武僚屬傾吐肺肝務規以
正望為邊疆保障以備
國家任使已耳因奏
聞𠞰撫黔苖備細情事謹一併覆陳詞過冗長不勝瑣
屑伏乞
聖主睿鑒(臣)謹
奏
覽卿奏報實出朕望外之事何幸如之
同日又
奏為奏
聞事竊照古州都江河道向為生苖梗阻經(臣)調遣粤
西官兵一面𠞰撫定旦来牛等寨一面會同相度
形勢劃界分疆建營設汛開路濬河確勘議詳盖
緣諸葛大營貼近三保地方而車寨尤逼處營側
外雖恭順中多耿抑且定旦伏草傷人之事即在
車寨地方保無暗相勾結至来牛距定旦九十里
踞江上流均須整頓藉此兵威大集可以圖定旦
来牛致河道之通可以謀三保車寨除腹心之患
將都江上下密置汛防大營在中以扼首尾聲勢
既壯脈絡相通即此外尚多生苖皆可次第料理
不致為新疆大害也随據報副將趙文英潘紹周
等會𠞰定旦副將卜萬年董芳等會𠞰来牛業將
定旦已懲来牛巳𠞰各情形俱經奏
聞在案嗣後屢准撫(臣)張廣泗札及軍前文武各員節
次呈稟自會兵来牛巳經𠞰撫革招革雄等寨後
有搖排搖曬等寨膽敢逞兇該將等統領黔粤官
兵二千餘員名於三月初八日直抵革招後山随
獲革雄等寨苖民訊問逞兇首從僉云係老你寨
倚恃地險人衆挟制勾結搖排等寨又附和定旦
幫助来牛悉是老你為首伊寨在深山大箐中大
木搪寨數十餘道路止一線可通等語職等分兵
三路開道穿箐深入三十里鎗礮打死兇苖數十
滚箐帶傷者無數兵官又劈門入寨奪礮三位并
鎗刀火藥等項次早遠望搖排搖曬止數里我兵
直入該寨苖民等跪道投誠職等暫准投降專攻
為首之老你寨復於初九日預先埋伏分兵搜寨
焚其巢穴臨晚收兵有附近怎冷等十三小寨聞
風畏服到營投順認納錢糧即令其砍箐修路各
苖傾心順從等情(臣)查黔粤會兵之後連𠞰兇惡
大寨連撫數十小寨兵威大震各處膽寒自然漸
歸鈐束而定旦餘孽直似遊魂更何所逃遁故前
此分兵者可絶其相為脣齒今則合計者可絶其
互為狼狽随復諭諸將兩事止作一事觀勿以兼
顧而致兩失務須聲東擊西自必一舉兩得但来
牛平宇一帶為將来安營之處檄令卜萬年董芳
駐劄来牛確試各寨誠偽不得草率將就並料理
修鑿河道議設分防查編煙戶撫馭苖民打造船
隻諸務檄令趙文英施善元回營料理定旦善後
事宜續據趙文英潘紹周等稟報職等因率師恊
𠞰来牛随攻革招老你諸寨而定旦頑苖無所蔵
匿遂星散於深箐密林之中正議分兵𠞰捕該寨
犯阿斗阿掌等自知無路可生反歸来求死而沿
江各寨頭人亦願以各寨身家保其永無反覆求
請安插復業誓以改過遷善查定旦罪在不赦自
應盡淨根株第兇犯阿憤阿同阿花阿雖阿申阿
烘六人并宗族十餘人未回若將阿斗等擒拏梟
首不惟阿憤等遠颺而歸来者恐復驚散是以概
為籠絡具稟請示等情(臣)随札囑撫臣并即飛諭
諸將定旦餘孽原不應准撫屢諭甚明今汝等因
良寨擔保巳准其歸業若復擒殺是為詭詐其何
以服衆為目前計勒令擒獻阿憤等六犯以覘誠
偽以分功罪獻則如何不獻將如何明白開諭利
害聽其自擇庶不失信不損威而全勢可以大定
去訖随據趙文英等稟定旦雖經懲治餘孽悔罪
投誠駕馭撫綏尤為緊要須得幹員重兵駐守職
等議留遊擊周豹統率官兵一千員名駐劄防範
而於寨比八開亦撥官兵駐劄庶足以上援定旦
下應都江職等随帶官兵前往溶硐佈置是則定
旦底平沿江一路分設疏導諸事更當迅為量度
也随復檄令會同妥議詳奪續據卜萬年稟稱自
老你惡寨大創之後累日以来各寨懽欣悦服搭
蓋房屋耕種田地貿易人等㩦物赴場遠近苖人
互相交易宛然内地景象所諭諸務現在一一料
理等情(臣)再查得上江河道不特現通爛土司與
粤之荔波縣接壤而爛土司地方有溪河一道進
至交然寨登陸五十里即係清水江實天地自然
之形勢但有三大灘及數小灘應行修鑿即檄飭
獨山州知州孫紹武勘估興修并令查勘五十里
陸路若可一併開成河道則清水江都江呼應通
而聲援接苖疆打成一片所關於通盤者尤鉅但
欲令都江清水江河道相通其中尚小有阻梗查
八寨丹江交界處離来牛二百里距八寨百里偏
處東北有擺調方勝等寨素稱兇悍未經招撫因
檄令卜萬年相機招撫去訖随據稟稱該寨知清
水江都江水道開通頑苖無可肆惡屢遣通事𫝊
諭負固不服膽敢殺死爛土司負鹽苖人二名又
將木刻𫝊至柳疊欲阻截軍糧等情(臣)随密檄古
州清水江八寨丹江文武防其勾結令一面酌撥
官兵與卜萬年酌定路數約定日期前赴来牛協
力進𠞰而撫(臣)張廣泗已料理新募兵丁五百四
十四名前往提(臣)楊天縱亦撥兵三百名聽候調
遣旋據稟報清江協撥官兵六百餘員名已到来
牛行營又趙文英已親領精兵五百名自諸葛營
前来接應料大兵齊集蠢兹小醜自可一舉殄滅
也所有搖排老你各處又經𠞰撫并擺調方勝數
寨現在議𠞰情形合先繕摺奏
聞再大局一定即應設營前開通定旦来牛等處已有
五六百里今復𠞰撫數十寨此外尚須開通是除
古州等處二千餘里外將来新闢地方又不止千
里(臣)前
奏請於通黔粤河路安設一營添兵一千名分布塘
汛原止為河路計尚未籌及通盤荷蒙
硃批是題到有旨倘仍覺兵力少單不可將就從事新
闢如許生苖地界理應增添弁兵者萬不可惜小費
而致貽後悔如果訓導苖頑俾兇愚之性如内地人
民各知禮譲法度比時再加抽減未為不可也遵旨
行欽此(臣)伏讀之下實深傾服萬里如在目前
指授必中機要(臣)知愧知勉不敢少有游移應請事竣
後共添兵三千名於扼要處所設參將一營令帶
兵一千五百名彈壓分佈其餘酌歸標協以備援
𠞰如尚有不敷則用撥駐之法查雲南兵多地方
無事即歲撥(臣)標及迤東附近官兵一千名前往
駐防輪流替換既可以經練亦不為勞苦務期無
惡不除有頑胥化所謂摶毬亦用全力防貓亦如
防虎俟三五年後一切如内地然後再議抽減斯
黔粤南楚呼吸可通而千百年汚穢場俱化為乾
淨土矣再三千名兵一時難以招募如蒙
俞允懇祈
路諸事會詳核議後一併叙明具
題庶不致遲緩而可資巡防謹具摺
奏伏乞
聖主睿鑒
批示遵行(臣)謹
奏
覽題到有旨
雍正八年九月初四日雲貴廣西總督(臣)鄂爾泰
謹
奏為恭謝
聖恩事雍正八年八月初二日(臣)齎摺家奴蒙
恩賞銀十兩馳驛齎回
御賜(臣)
圓明園養𧖟内織花屯絹二件蜜漬鮮荔枝二缾到
滇又九月初一日(臣)家奴齎摺回滇復蒙
御賜(臣)蜜漬鮮荔枝二缾俱随郊迎至署恭設香案望
硃批朕安朕躬已大愈矣不必繫念也卿好麽朕此番
愈後光景精神力量較前更勝卿料理地方諸務便
遲緩數載不妨也不必急為措辦矣欽此(臣)伏讀之
下額手忻忭繼以感泣恭惟我
聖主御極八年無日無時不以百官萬姓為慮即
聖躬違和亦所為何事(臣)飲食寤寐一有不繫念是決
不但知信人之不可即自信亦不必也順應御人聽其
自取此一事即
上天賜卿訓誡之恩也可懽欣鼓舞料理之其他無益之
意念皆可不必況此事非卿之咎亦朕之過卿乃因朕
躬違和繫念至令精神紛亂料理地方不專不誠之所
致朕實毫無罪卿之意也期共悔過祈恩以迓
天地之慈佑可耳
同日又
奏為勦平兇寨事竊因古州地方疏通河道中有陸
路五十里江流隔絶且未撫生苖擺調方勝等寨
素稱兇悍盤踞其地勾結梗頑不遵誨諭勢須剪
除前經(臣)
奏明随已密札古州總兵蘇大有清江事竣即回夲
鎮就近調度著黔副將趙文英卜萬年統兵進𠞰
該副將等各遵飭諭趙文英卜萬年各領官兵一
千三百名由来牛至八寨會合續據該副將等稟
稱八月十六日俱由八寨起程十七日由者飛分
路前進俱係高山密箐至申時約行五十餘里在
甲石會合正在劄營即有頑苖千餘於對山蜈蚣
嶺呐喊放鎗逞兇此嶺相去兇巢二十餘里官兵
奮力追赶過河上嶺兇苖越嶺奔逃因日色已晡
難以窮追仍回甲石行營屯劄分撥備弁兵丁七
百五十餘員名於嶺上露劄設伏以窺動静聽得
兇苖徹夜呐喊於十八日黎明趙文英帶領官兵
由左路前進卜萬年帶領官兵由右路前進攀藤
附葛越石沿崖於辰刻直抵擺調賊巢兇苖膽敢
恃横公然拒敵官兵奮勇殺死頑苖一百餘人搶
獲鳥鎗環刀桿子銅鼓等件兇苖奔箐潛逃即將
賊巢大小三寨焚燬乘勢追至方勝四路攻打將
大小四寨盡行焚燬日暮收軍回營十九日黎明
各領兵會合搜箐殺死頑苖多人餘多奔至擺保
楊烏二寨查擺保楊烏與擺調方勝四大寨土苖
稱為四兇相離約三十餘里山箐深險路徑盤曲
随穿箐越嶺追至二寨苖衆呐喊放鎗復公然拒
敵官兵併力攻打施放靖蠻大礮攻破兇寨殺死
頑苖二百餘人鎗礮打死者無算搶獲鳥鎗環刀
桿子牛隻等件我兵帶傷者外委把總一名黎永
昌傷死步兵一名彭書紳官兵憤恨復焚燬二寨
兇巢燒死甚多收軍回營通計兩日之内焚燒九
寨殺死數百兇苖仍恐餘兇未盡俟盡力搜洗務
盡根株等情到(臣臣)查古州新疆以諸葛營居中
坐鎮而都江清水江左右環抱中有丹江為之接
引所隔陸路止五十里之地一為開濬則三江會
合楚粤皆通誠自然之形勝而頑苖等以失其險
要無可蔵姦以故多方梗阻若不盡除兇寨即良
寨亦難伏帖随復嚴飭該將等務必乘機借勢徹
底清理永杜後患去訖其凡開河設汛事宜現在
議商即當會疏請
旨所有𠞰平兇寨情形合先
奏報伏乞
聖主睿鑒施行(臣)謹
奏
欣悅覽之官兵争先奮勇甚屬可嘉俟功成事定之日
題到自有恩旨其應如何犒賞處卿酌量傳朕旨賜賞
以示鼔勵可也所用錢糧可達部存案題銷
雍正八年九月十四日雲貴廣西總督(臣)鄂爾泰
謹
奏為密
奏事竊烏賊叛逆經(臣)奏
聞並備陳緣由於十三日
題報及夲章行後於十四日子時據東川知府羅得
彦武定營參將南天章督標遊擊王聫封等報稱
祿鼎坤之子祿萬福居住魯甸聽信賊衆共行謀
反已緊逼東川禄鼎坤之弟祿鼎明在大營膽敢
行刺已經伏誅等語(臣)查祿鼎坤原係兇惡終難
革心只因既已投順故暫請羈縻示以誠信荷蒙
聖恩著(臣)送京引
見補授河南參將並著(臣)照看家口因令伊子祿萬福
暫回魯甸料理産業其餘妻女二幼子并伊弟鼎
明仍留在省城以為牽制及報烏蒙叛亂鼎明力
求随軍(臣)准随往威寕續威寕軍前亦知祿萬福
被賊脅從叛逆顯然鼎明極力訴冤欲赴東川魏
翥國行營剖白招撫(臣)以祿鼎明一人即便反覆
無所逃遁因令夲標随征劉漢甲押伴軍前並密
諭魏翥國留心防範但有形跡即刻正法乃祿鼎
明知祿萬福反謀情實必將不免早差家人於東
川一路布散流言勾約舊東川土府之的派祿良
珍等寨謀復東川糾聚衆猓合併烏夷欲攻府城
而府城内拏獲姦細一名即係鼎明家人初九日
鼎明到營即拔刀行刺魏翥國随立將鼎明正法
(臣)随於是夜將祿鼎坤家口盡行拏禁現在訊供
懇祈
聖鑒將祿鼎坤交部拏禁嚴訊通謀情弊如鼎坤已赴
任祈速
敕下河東督(臣)田文鏡密拏確訊並飛移(臣)知以便將
伊家口正法專此繕摺差(臣)家奴馳
奏伏乞
聖主睿鑒施行再東川一路官兵已到二千餘名可以
無虞威寕一路已到官兵二千餘名且威寕土目
誓不從賊其餘官土兵陸續可到提(臣)張耀祖已
先帶夲標官兵於十五日可以到省合併陳明(臣)
謹
奏
照所奏諭田文鏡矣但此事恐禄鼎坤未必知情或有
冤抑情節亦未可定俟審明自有分曉
雍正八年十月十七日雲貴廣西總督(臣)鄂爾泰
謹
奏為官兵報捷恢復烏蒙事竊照烏蒙猓賊叛逆情
形巳經(臣)奏
聞并具
題在案随據東川威寕鎮雄等處羽書告警并據武
定宣威霑益尋甸畢節等處請兵貼防查東川一
路烏猓萬數半巳渡江江外則勾連涼山下方阿
驢各賊以為倚仗江内則糾合巧家營者家海以
為黨援其禍胎始於祿鼎坤成於祿鼎新祿萬福
而東川之祿良珍祿應爵祿天錫祿承鼎等凡祿
氏兇目皆起而應之自近江如則補以扯地方要
截江路近城如以則以擢地方窺伺城垣東川境
内如挖泥矣氏歹補阿汪等寨東川境外如急羅
箐施魯古牛畢古等寨迤邐至於武定尋甸凡進
東川隘口拆毁橋梁沿途堵塞以致往来斷絶聲
息不通咸寕一路阿底為咽喉則勾通頭目黑寡
暮末搆雄等賊鎮雄一路奎鄉為鎖鑰則勾通頭
目施額法漏阿路㓲刀等賊殺傷塘兵搶刦糧運
施弩放礮公然拒敵且串結漢姦代𫝊木刻遍委
姦細四布流言以致賊勢洶湧民心惶惑(臣)一面
飛調各路官土兵丁一面出示諭以逆賊即時撲
滅毋得驚慌令各地方官團練鄉兵以資守望復
嚴緝漢姦密拏姦細皆已屢經擒獲訊問確供并
得賊内情形随皆梟示至凡出師弁兵因倉猝派
調巳各賞銀一兩并氊衫棉襖各一件運糧夫役
各照民間價值少酌加增通計兩省所調官兵共
一萬數千名土兵半之無不踴躍用命宵夜前驅
除分防各城池各要隘外盡以撥東川威寕鎮雄
先分三路掃除羽黨羣兇再圖會合進𠞰烏蒙逆
賊東川一路經委新授臨安總兵官魏翥國總統
兵馬仍聽提(臣)張耀祖調度續因魏翥國被刺帶
傷随改委楚姚總兵官官祿威寕一路委安籠總
兵官哈元生總統兵馬以未到任梧州協副將徐
成貞副之鎮雄一路有鎮雄營參將韓勲勇敢可
用仍令聽哈元生調度自九月十八至十月初七
日據韓勲報稱九月十二日鎮雄土目施額者布
法漏者約等勾通烏賊聚衆數千將東蒙鎮標所
失盔甲旗幟號筒等大張聲勢官兵目擊心傷奮
勇争先無不一以當十於夲日已時至十三日已
時在莫都都地方一晝夜血戰二十七次殺賊三
百餘人帶傷者無算夷賊奔號潰散連破四寨盡
行燒燬而州城附近有逆賊㓲刀說革等在雨撒
河以那山箐搶刦行人並詐稱隴慶侯庶毋二祿
氏招兵聚衆州城居民驚慌賊復謀逼二祿氏往
主賊寨二祿氏矢死效忠逆賊解散知州徐德裕
密差鄉約兵役將㓲刀說革並㓲刀之子阿戛等
俱經拏獲訊明確供皆立刻杖斃民心始定九月
二十六日又有夷良一帶地方叛目阿路等帶領
烏賊共七八千劄立奎鄉對面山嶺至二更時候
掌號呐喊甚是猖獗因黑夜不便攻擊二十七日
帶領官兵前往膽敢分作九股迎来拒敵官兵分
七路攻擊自辰至申鎗礮刀箭傷死者百餘人帶
傷數百餘人斬獻頭目首級六顆夷賊大敗二十
八日賊又於寸鐵塘地方離營盤五里搶刦倉房
分十路前来卑職等分五路攻擊自巳至酉夷賊
傷死者二百餘人帶傷者三百餘人生擒四人斬
首級五十餘顆復令雄所土目安國興抄截後路
殺賊五十餘人賊又大敗至十月初二日辰時逆
目等仍敢分兵十路卑職帶領官兵仍分路攻擊
自辰至午𠞰殺夷賊斬獻首級六十餘顆傷死者
二百餘人帶傷者不計其數賊奔入山谷各官兵
戮力追殺直至賊營焚其營寨逆夷奔散等情(臣)
查鎮雄州屬之奎鄉係接烏蒙要隘離州城四站
該營額兵除留城分汛外時韓勲所領駐劄奎鄉
者不過四百人敵賊數千血戰一日夜殺賊數百
進𠞰皆可敷分布此鎮雄一路之情形也自九月
二十二日至十月十五日節據張耀祖咨并鎮將
等驗報烏賊勾合東川諸夷在府城四境大箐口
土城馬鞍山馬五寨挖泥寨等處焚掠村寨截斷
糧運殺傷塘兵魏翥國於九月十一至十四等日
遣將出𠞰官兵奮勇日斬數十級百餘級不等九
月二十一日遊擊王曜祖張超等前往隠革箐海
山箐搜𠞰各遇賊數百人殺死甚衆生擒猓賊九
人獲有長鎗并牛羊等件又於二十二三四等日
王曜祖等由小龍潭前進東川有夷賊數千堵禦
拒敵每日率領官兵奮勇對敵斬獲首級甚衆至
二十七日總兵官祿自小龍潭起程前進行至歹
補有夷目沙七福受等訴求招安二十九日相率
老幼男婦齊至行營叩見准撫行至以濯河有夷
賊數千阻住要口於山梁安放滚木擂石官兵奮
勇鎗礮齊發帶傷滚崖而死者不計其數連斬首
級數十顆獲弩弓長鎗甚多於戍刻抵東川府城
迨十月初四日官祿遣遊擊紀龍等帶領官兵直
抵挖泥寨一帶賊營猓賊數千攻擊數次賊衆大
敗燒燬扯戛黑龍潭拖姑等處十三寨救獲被擄
民婦子女七名口又遊擊王先由武定僻路前進
東川駐劄畢古壩擒獲賊人勿替等訊取𫝊播木
刻并賊寨情形随於十月初四日將勿替斬首祭
旗帶領官土兵前進𠞰捕賊衆遠望逃竄追趕十
餘里初五日追至古牛寨後山賊衆躱蔵密箐官
兵鎗礮齊放打死十餘人帶傷滚箐者甚衆初七
日復追至古牛&KR0749;自辰至申斬殺死傷無數又初
五日遊擊何元守備張其貴奉提臣委𠞰捕阿旺
急羅箐據報自辰至申殺賊三百餘人賊不能支
跑入箐口堵守寨栅官兵於山上山下四路夾攻
賊哀求投降我兵入箐追搜活擒男婦大小二百
三十一名口又斬賊二百一十三人夷賊遁入&KR0749;
頂復追斬數十人初六日辰刻移兵到噶得三台
&KR0749;栅梁賊衆踞險施放擂石弩箭自辰至申將&KR0749;
打開賊衆殺傷甚多於十五日總兵官祿驗報遣
遊擊紀龍等𠞰洗者家海逆猓查者家海寨大人
衆東川第一兇頑即由魯甸進烏蒙捷路也訪得
者家海賊首陸承爵等皆聚於山後三多多等寨
初十日官兵分兩路攻打殺賊無數賊衆滚箐奔
至江邊官兵追至賊衆過渡不及盡投水淹死等
情查東川逆目半係祿姓緣烏賊叛亂禄鼎坤之
子祿萬福等遍行勾結乘勢過江搶厰刦糧肆行
擄掠幸(臣)於七日内巳調到官兵二千名東川得
保無恙且間日出𠞰賊多死傷随後官兵大集初
𠞰而賊已披靡望風奔竄雖氣已少振終不免就
易避難(臣)因飛調官祿回省面示機宜令獨任東
川酌行𠞰撫咨會張耀祖著領官兵六千名速進
魯甸會合哈元生料理烏蒙事緣烏蒙業已恢復
掃靖頗易張耀祖熟悉形勢調度不難此東川一
路之情形也自九月二十四日至十月十五日節
據哈元生報稱九月二十一日烏蒙逆賊約有二
萬分作三股漫過官防海子張旗呐喊殺奔前来
随親同副將徐成貞署參將曾長治從得勝坡帶
領官兵分三路迎𠞰鎗礮打死賊衆無數斬賊首
三十餘顆進退十數次賊大敗始散於二十二日
賊又分十二三路而来有威寕阿底叛目黑寡膽
敢衝鋒直前用長鎗来刺夲職一手隔過随拔箭
射中黑寡落馬堕地斬其首級又随射死兇目暮
末一名殺死賊衆無數生擒賊十三名随於夲月
初八日由得勝坡拔營前進以那地方逆賊數萬
在對過山梁張旗呐喊接連十有餘里官兵雖強
幾有衆寡不敵之勢夲職激勵三軍宣諭憲令於
初九日夜密令參將康世顯遊擊王友仁曾長治
各帶領官土兵分作兩路潛遶賊營左右後山埋
伏竒兵各聽號礮出竒攻擊至初十日五鼓率同
副將徐成貞并王千總安天爵等帶領官土兵由
中路前進賊衆分數股前来迎敵官兵一人不動
直至相近號礮一聲然後一齊奮勇鎗礮並發而
此兩路竒兵亦一齊突出賊衆不能抵敵大敗四
奔官兵乘勢追殺連踏賊營八十餘座追至稻田
壩復冐險殺過松林直搗巢穴凡東蒙鎮所遺盔
甲器械及賊衆刀標鎗弩并窩篷鑼鍋衣服乾糧
等件沿山抛棄即於夲日直抵烏蒙城外之鳳凰
山駐劄恢復郡治特差陣前守備段福飛報大捷
等情(臣)查總兵哈元生調委總統於九月十九日
始抵威寕時官兵不過二千餘名所帶領駐劄得
竊思烏蒙之變固造謀於祿鼎坤實成禍於劉起
元盖我多鎗礮賊止刀弩如果兵有訓練官有防
閑賊便生心亦斷不敢妄動即或事起倉猝寡不
能支時有商民萬衆皆欲效死殺賊亦可據險抵
禦以待援兵乃劉起元並未一出衙署擁兵護守
卑詞求和所有官私盡以予賊而賊愈横逆坐致
傾陷今哈元生於二旬之内巳克復烏郡各路弁
兵奮勇誓欲滅此朝食即運糧夫役莫不踴躍前
驅此皆我
皇上之深恩厚澤浃骨淪髄各思圖報之所致而年歲
豐稔天氣晴和於九月初一初四十二三等日每
遇遣發官兵時五色雲疉見若示人以無恐者(臣)
窮搜務獲渠魁盡屠醜類所有安插調劑事宜巳
飭徐成貞會同文員一面料理其烏蒙鎮奔出之
兵丁現有五百餘名諒投到者尚衆俱無庸置議
未經被害之文員備弁均有應得之罪未便寬縱
即領兵進𠞰之提鎮以下及將弁等官強怯不一
功過各異亦應據實糾參未便瞻徇但用人之際
不得不暫時隠忍以重軍威統俟事竣之日分别
需犒賞另疏請
旨外所有官兵報捷恢復烏蒙情形合先奏
聞伏乞
聖主睿鑒(臣)謹
奏
覽凡犒賞此役皆從裕厚不可稍存省費小見公用正
項只管酌量動用摺奏以聞朕自有旨諭
硃批諭旨卷一百二十五之十五
欽定四庫全書
硃批諭旨卷一百二十五之十六
硃批鄂爾泰奏摺
雍正八年十一月二十八日雲貴廣西總督(臣)鄂
爾泰謹
奏爲遵
旨議覆事雍正八年九月十九日承准内閣大學士公
馬爾賽等寄字内開雍正八年八月十四日内閣
奉
旨鄂彌逹所奏諸條事關重大是否可行著將原摺密
封寄與總督鄂爾泰悉心斟酌定議具奏欽此并將
廣東撫(臣)鄂彌逹原摺一扣遵
旨頒𤼵到(臣臣)詳核形勢悉心斟酌謹將逐條事宜參
以末議敬陳如左據鄂彌逹奏稱請於古州鎮添
兵一千名都勻協添兵一千名丹江營添兵一千
名清江協添兵一千名共添兵四千名俟三五年
後帖然無事再議酌減等語(臣)查古州等處地方
綿亘二三千里苖衆數十萬戸界連黔粤南楚環
繞八寨九股清江丹江地廣人庶出産多而秉性
頑雖巳經開闢而信義未孚防其蠢動全藉兵威
現在古州設鎮清江設協丹江設營都勻改協業
經奉
旨遵行合算兵力已足資彈壓緣新開都江河道已直
達粤西如上江之定旦來牛平宇等處下江之溶
硐等處并聯絡清江之擺調方勝等處又拓六七
百里地防汛需兵是以(臣)於七月摺内請於事竣
後共添兵三千名
奏明在案今擬請於來牛扼要地方添設一大協帶
兵二千名與諸葛大營互爲犄角以一千名於溶
硐擺調等處及沿江一帶分防設汛似已可敷用
若再添兵一千名則應於古州鎮暫設援勦一營
以備調遣俟諸事就緒即將此一千兵移駐大定
仍改協爲鎮庶黔西一路皆可資控制蓋大定即
水西係安氏餘孽此鎮原不應裁考諸前事不得
不顧慮再添兵四千如蒙
俞允合之原數已一萬二千餘名非古州一鎮所能管
轄應請將都勻協再改一鎮庶便於稽查合先一
奏稱添兵急需籌餉查通省新舊兵丁共二萬九
千六百四十三名每年需糧一十萬六千七百一
十四石八斗額徵秋糧共一十一萬六千八百一
十石有竒内附近各營可以設法輓運支領本色
者只有六萬三千七百餘石僅足半年之糧查湖
南辰州府屬之沅州與黔屬玉屏縣聯界今清江
一帶河道開通自沅抵黔水路往來尤爲便利仰
懇
聖恩俯將沅州割歸黔省管轄所有該州每歲額徵秋
糧用船直運清江等協營就近支給又查古州苖
地出産樹木棉花白蠟等項向緣河道不通生苖
阻絶以致商販稀少且黔地素不産鹽皆藉川淮
鹽觔價値甚貴兼之布帛鮮有今河路疏鑿開闢
已廣正可乘時利民如蒙
俞允將沅州歸黔則運米之回空船隻即載苖地貨物
帶往湖廣江浙各處𤼵賣賣完之日即載淮鹽紬
布赴黔販賣如此往來運售交相濟用則謀生之
道已通毫無阻滯且沅州之平三里四八兩甲因
攙越黔省玉屏縣境内共田地塘二千一百七十
五畝九分零共該征條餉銀八十八兩七錢零及
桑地人丁監生等項業經湖南撫(臣)趙弘恩
題請應歸黔轄奉
旨依議欽遵在案若將沅州改隸黔省實諸事稱便但
有益於黔者未必無損於楚且湖南辰常等府止
敕下湖南督撫二臣通長酌議非(臣)所敢冒昧置議者
也又據鄂彌逹奏稱都江河道現在開通舟楫直
逹粤西柳慶二府查二府屬近水州縣歴年支放
餘剩改貯之糓甚多若令古州按季遣員赴粤近
水州縣支領餘剩米糓接濟不特輓運省力而在
黔無䭾載之苦在粤無紅朽之患且可以廵察河
道招致商販一舉兩得等語(臣)查新疆兵米最關
緊要黔省不敷支放粤省歲有多餘爲權有無用
資接濟(臣)前於赴粤時即派官兵協同黔員力開
都江河道固已早籌及此續河道巳通商賈絡繹
隨經札商黔粤二撫臣會
題請
旨聽候部覆此無庸再議者也又據鄂彌達奏稱四川
重慶府所轄之酉陽并酉陽所屬之邑梅平茶石
耶地把等土司離府十八站離黔屬之思南府僅
五站地界相連因離川窵遠以致該土司等匿犯
藏姦横行不法且地方遼闊土脈肥沃每有銅仁
等府貧窘百姓彼處開墾完納土司租賦稍不遂
意百般凌虐考之黔志思南府屬之甫南圖地方
久被該土司占去以致
國賦虧縮似此侵課害民亟宜鈐束清理今酉陽等
司應請就近割歸黔省管轄等語(臣)查酉陽土司
前明時原隸黔省因紅苖作亂改隸楚省嗣因六
里地方叛踞不便管轄又改歸川省離重慶府八
百里距黔省銅仁府不及二百里其邑梅石耶地
把平茶四司至銅仁府止一百六十里更有一百
三十里者其酉陽土司冉元齡因離川省窵遠夜
郎自大無惡不作擅敢設立五營副將五人守備
五人千總二十人把總四十人衙門大旂書崇文
振武四大字地分十二里恣意徵派隣司受其壓
制土民被其苛虐間有赴省控訴者即遣土弁半
路截殺其餘横肆尤難枚舉(臣)於去歲駐劄貴陽
時即據銅仁府知府姚謙禀稱有附近酉陽之平
茶土司楊正鸞呈請歸黔并稱石耶地把邑梅三
司與彼同族素受酉陽凌侮俱願歸黔管轄又有
與銅仁接壤之小江里衆民田仁華等呈稱小江
里地方周圍七百餘里約有三千人戸每年上納
酉陽司錢糧共有一千餘兩情願歸黔輸糧當差
(臣)密諭姚謙細詢原委咸稱酉陽及平茶等司原
隸貴州康熙二年始改隸四川冉元齡兇惡日甚
無人能制曾具訴川省俱未准理土司懷恨必將
置之死地望乞作主等情該(臣)看得川屬酉陽土
司冉元齡之不法與楚屬之容美土司田旻如無
異爲邊方計終難姑容(臣)前曾摺
奏荷蒙
硃批開示令待岳鐘琪凱旋是以暫緩料理兹據鄂彌
達請將酉陽及平茶等司改隸貴州就道里之遠
近論控制之難易黔非利其有川亦樂於還勤勤
有當伏乞
聖主睿鑒施行(臣)謹
奏
覽
同日又
奏爲欽奉
上諭事雍正八年十一月初二日承准大學士公馬爾
賽大學士朱軾張廷玉蔣廷錫寄信内開雍正八
年九月二十八日奉
上諭前因吾弟怡賢親王時常抱恙曾寄信與總督鄂
爾泰若知有精於醫理明於飬生之人可資送來京
以爲調攝頤飬之助今吾弟仙逝其從前所言修鍊
飬生之人不必送來若有醫學精通之人仍著送來
又前日曾將朕躬違和適得異人賈士芳調治有效
之處批諭鄂爾泰今賈士芳虛詐姦回猖狂無忌朕
悉行察出將伊正法恐鄂爾泰聞之疑與前旨不符
并疑朕躬尚有未經全安之處爾等可寄信與總督
言賈士芳乃因姦邪不法罪無可貸與調治朕躬無
與也朕躬今已十分大安爾等係日侍朕之大臣可
寄信告之令其欣慰又朕前次曾諭總督於來春進
京陛見可令伊將地方事件一一料理停妥於開春
起身按程徐行欽此我等遵
旨寄信前來從前
聖體違和自八九月以來巳經大安我等日侍
天顔仰見
聖躬精神煥𤼵氣體壯盛更勝於前實巳十分大安此
皆我
皇上誠敬日強
天心眷佑非方士醫術能爲毫髮之力也賈士芳因姦回
不法自取誅戮在廷臣工無不仰頌
聖主之乾綱獨斷實從古帝王之所不能總督聞知亦
必欽服欣慰等因到(臣)竊(臣)屢蒙
慈諭敬悉
聖體全安家奴親覲
龍顔備述精神煥𤼵又復傳示
聖諭暨大學士公等同辭稱慶萬里(臣)心如傍
九重之左右終身孺慕得慰百念之縈迴實懽欣而抑
鬱頓舒因慶幸而瞻依倍切至妖人賈士芳虚詐
奸回難逃覺照
乾綱獨斷維世道以正人心
天命常新錫純嘏而申保佑此惟信諸莊敬日強之
一人并可告諸普天率土百官萬民使共知共信者也
(臣)實不勝忻慰不勝欽服其醫學精通之人(臣)敬
當加意訪求蒙
恩准
陛見(臣)已於十月中摺内陳明俟烏蒙等處布置停妥
於明年八月初自滇起程合併繕摺覆
奏伏乞
聖主睿鑒(臣)謹
奏
亦且不必拘定八月至臨期相機再行請旨
同日又
奏爲𠞰除逆賊疏通兩郡恢復三關各路報捷事竊
自烏賊逞兇堵塞各隘截斷牛欄江則與東川阻
隔截斷伐烏關則與鎮雄阻隔截斷豆沙關則與
川境阻隔截斷大關則凡屬烏蒙聯絡三省之界
俱爲阻隔此聲息之所以不通而兇燄之所以忽
熾也及烏郡旣復之後雖奔逃四竄實各踞要口
如牛欄江逼近魯甸正逆賊巢穴所恃爲憑陵之
區故江内江外分佈蔓延兇鋒甚烈猝難解散至
若三關均屬天險懸岩峭壁箐大林深失之雖易
得之甚難至於撒魚河馬鞍山高魯箐等處各皆
賊騎數千不時往來窺伺官兵初入烏郡時不過
五千有餘僅敷彈壓難資掃除而川省則道路甚
遥鎮雄則兵勢無多故於總兵哈元生則囑其少
待於提(臣)張耀祖則催其前驅蓋通計大局東川
緊連烏蒙而與東川接壤之尋甸武定宣威三府
州最關切要自張耀祖統領大兵駐劄功山由功
山前抵東郡沿途安臺設站尋甸之路已通而武
定則阻於畢古壩宣威則阻於者家海故於畢古
壩一路先之以遊擊王先繼之以遊擊曹士貴者
家海一路先之以遊擊紀龍繼之以遊擊范昉彭
之義各令奮力攻𠞰使武定宣威兩處血脈速為
貫通而六營長九伙目則囑提(臣)分遣官兵搜捕
逆寨内患既除外亂自靖然後直渡牛欄江連絡
魯甸庶皆可就緒(臣)前摺
奏至今巳踰一月進兵之檄既晝夜頻催報捷之文
亦朝夕疊至續據遊擊王先由武定進兵沿路𠞰
滅已直抵畢古壩而遊擊曹士貴亦到畢古壩會
合逆賊聞風逃遁隨進至大魯&KR0749;分兩路抄上逆
猓弩石交施官兵奮勇鎗礮齊𤼵打死賊人甚多
餘各星竄十六日招撫阿易路一帶苖猓民人共
一千二百六十八名口又在紫牛坡查獲漢姦陳
仕教等解赴提督行營俱經梟示十九日在小江
口駐劄聞有賊衆欲渡金沙江往四川逃遁行至
多步可地方隨分遣官兵前往搜捕賊衆搶渡漂
流淹没者十餘人擒獲賊首禄配等解赴提督行
營救出被擄漢人老幼男女二十四名口隨給米
糧移交東川府安插畢古壩旣清而武定與東川
之路通矣自紀龍等進𠞰者家海而逆賊勢窮弱
者皆求招安強者各皆逃竄時宣威州團集土勇
千數百人經(臣)准其效力已抵者家海進至牛欄
江於陡紅箐遇賊持弩抗敵土兵奮勇殺賊并生
擒賊首禄承爵之繼母及男女二十名而遊擊紀
龍范昉彭之義等先後拏獲禄承爵之叔革舍火
頭沙埧及以勒寨賊黨禾利戈客者卡共二十七
名禄承爵之妻安氏子阿六及歹補頭人麻色者
機直補頭人沙奈卡備卡租等共二十一名又過
牛欄江至直補箐官兵密分四股一齊進攻鎗礮
打死賊衆大半餘皆奔逃至革舍火頭沙埧前拏
獲時因勒令拏賊故暫且從寬至是率孫祿元龍
到營出首阿固禄承鼎管下夷人你布等并阿固
火紅等處逃匿逆黨求賞員押往擒獻隨差弁押
同拏獲男婦大小共六十五名口及牛馬等物并
擒以勒寨頭人阿廹阿樹福壽俱係禄承爵死黨
又據可可夷人戈色報有猓玀機革機則今來投
誠訊供禄良珍家口確實所在隨密差官兵前往
押令機則引路四面圍擒共獲男婦大小一百三
十五名口又救出難民五人又復查得阿得六&KR0749;
離者家海百餘里有逆黨潛藏即帶領官兵直抵
賊&KR0749;遇賊拒敵官兵施放鎗礮賊衆四潰是賊首
禄成爵雖同禄良珍等逃避巧家營尚未就擒兩
路官兵早巳會合則宣威與東川之路通矣宣威
武定兩路既通而逆賊巢穴各宜埽靖查東川四
境沿途堵截殺兵刦糧者則有阿汪施魯等賊乃
遣遊擊張翰彬等進剿據報十月十五日官兵既
入探得逆賊潛匿白石崖大箐即帶兵前往賊沿
途砍木塞路密下竹簽官兵開路拔簽奮勇而入
賊衆千餘前來拒敵官兵用鎗礮攻打自午至酉
打死逆賊數十人十八日官兵搜擒逆賊至革黑
會合遊擊何元跟蹤至烏羅河賊有五六百人占
踞山梁施放弩箭擂石我兵奮勇攻打自辰至午
鎗礮傷死二百餘人餘賊滾箐而逃拏獲乘機竊
擄之漢姦許登科張國彦袁標三名當解提督挑
筋釋放至於結黨擄掠肆行刦殺者則有卑七五
龍弩革等賊乃遣護參將張其貴等進剿據報十
月十七日至卑七劄營聞五龍寨後箐内有夷賊
藏蹤隨分兵四面圍攻又於紫牛坡拏獲漢姦張
瑜五龍猓賊長壽俱係逆黨亦詢明梟示正在搜
箐之時忽箐左山上深林之内復有賊搖旂呐喊
官兵前往擒拏獲旂一桿殺死賊數十人生擒十
七人亦於彼地斬首示衆擒獲逆目祿有福之妻
并賊猓男婦一十七名口於二十五日帶領官兵
前進至阿泥卡劄營二十六日分兵下山至魯補
箐有賊數百手執長條弓弩呐喊堵截官兵分路
三面夾攻斬賊數十中鎗滾岩死者不計其數復
前進至黑鐵山脚遇有賊探望隨擒獲一人據供
有附府猓賊潛匿河外大&KR0749;左右懸崖密箐前隔
大河是晚四更官兵繞河渡水於二十七日黎明
齊至&KR0749;下賊猓滾木擂石甚多官兵冒險殺進賊
衆滾岩落水及中鎗死者無數生擒賊十名俱斬
首割取耳記擒賊男婦一百五十一名口二十九
日又擒賊一名訊供知魯得&KR0749;有逆賊數百拒守
三十日官兵直搗賊巢賊復大敗奔散至於聚衆
圍城拒敵官兵者則有那姑魯革等賊乃遣遊擊
區明守備陳上志胡玉書等進𠞰據報十月二十
五等日帶領官兵前往黑魯搜剿途遇落水洞民
人來報有賊搶擄男婦牲畜前去即尾追至那姑
有賊五六百人前來迎敵我兵奮勇殺賊救回男
婦一百七十餘名口牲畜百餘賊衆沿山逃竄隨
分兵二路進𠞰追至法機見賊營盤十餘處隨即
圍裹攻蹋賊營殺死百餘人生擒賊二十餘人俱
斬首懸示至於勾結逆猓堵截江邊者則有阿固
火紅以扯等賊乃遣遊擊韓文鵬守備李國柱等
進𠞰據報十月十七等日帶領官兵由阿固入火
紅拏獲漢姦首惡一名張□□隨搜馬纓箐斬殺
賊人甚多奪回難民八十餘口牛馬豬羊無數又
有火紅頭目禄承貴自行來投引至巴兔海收窩
寨内拏獲頭人一名沙奴并阿固禄承鼎之弟阿
的虐查張□□素性兇惡聞烏賊悖叛即率領東
川猓賊大肆猖狂沙奴係禄承鼎親信頭人罪大
惡極隨解提督即將二犯釘手秤桿示衆軍民稱
快其阿的虐現監禁行營候審又據分遣千總劉
蔭祖等帶領兵練由巴兔一帶山箐躧搜斬殺拒
敵黑猓一十四名搜出大小男婦四十七名口并
牛馬豬羊皮盔馬棉弩弓長條等物又據以扯苖
寨頭人長命報稱有兇苖老三者野等十名曾同
烏賊刦殺東川塘兵現將搶擄兵丁各物收存隨
經拏獲男婦三十五名口隨將兇苖等訊供確實
即行梟示復帶領官兵自以扯起營前進巴兔地
方查有石土庫黑猓附和烏賊殺人行兇隨往躧
搜賊衆齊來拒敵官兵奮勇斬殺一十九名其餘
滚箐逃脫擒賊男婦三十九名口搜獲牛馬豬羊
并漢人衣鞋等物各訊確供俱稱禄良珍禄良臣
禄良宰禄承爵禄天錫等皆逃匿巧家營(臣)查巧
家營地廣猓強又緊連川界素稱賊藪自東川官
兵各路搜𠞰賊首禄良珍等無可踞守遂皆奔巧
家欲逃入川頼川省官弁一遵(臣)檄沿江堵禦不
得潛遁而提(臣)派往官兵已三千四百名若令進
𠞰早已擒獲掃靖奈遲疑觀望僅著落該頭目擒
獻准其贖罪以爲妥算(臣)料賊係緩兵之計恐致
遠颺因徑檄諸將限日攻擒而諸將既奉前令不
得不候示乃隨據禀報賊衆已潛匿各寨已搬空
願甘擒獻之頭目亦竝無消息張耀祖見(臣)言巳
驗始飛飭合攻雖諸賊首斷不能漏網而機已洩
時已廢矣况東川一日不清張耀祖一日不能過
江烏蒙一日不定諸夷一日不能息心滇黔四面
苖猓愚者皆懷隱慮而張耀祖動念不及此殊不
可解也(臣)備悉情狀恐并誤烏蒙隨飛咨嚴催令
於東川一萬二千兵内先撥四千名過江聽總兵
哈元生調遣於十一月初一二等日始派三千兵
過江至今尚未足四千之數查烏蒙既復之後哈
元生營兵時不滿六千即以一支兵遣參將康世
顯由魯甸至牛欄江以接引東川以一支兵遣遊
擊曾長治由龍洞山至法漏&KR0749;以接引鎮雄(臣)因
其膽勇過人或恐失之躁率經屢檄切札囑以深
入尤宜嚴防大勝勿忘小挫竒兵不可以屢用險
事不可以倖成務候東川兵到再圖會𠞰等語嗣
據康世顯具報十月十二日帶兵至高魯十三日
抵魯甸凡經過村寨賊皆逃竄只搜出猓賊搶去
五子礮一位&KR2033;鎗十二桿并鎮兵盔甲俱已被賊
損壞救出原任烏蒙遊擊張鶴之妻與子并兵妻
數十口逃難男婦五六十口十六日已抵牛欄江
令守備徐國佐帶兵搜𠞰進至補多地方遇逆賊
七八百拒敵官兵奮勇殺死逆賊百十餘人斬首
級二十餘顆隨令徐國佐監造木筏搭設浮橋更
遣把總楊旭帶兵三百名直抵東川府城迎接提
督是東川官兵料可以徑渡矣又據曾長治報稱
十月十六日帶兵起程至龍洞山十七日抵法漏
後&KR0749;逆賊滚木擂石堆積如山矢石頻施官兵冒
險攀援直上施放鎗礮打死逆賊十數人賊勢大
潰隨星夜於下江搭造橋梁以待會合而鎮雄官
兵亦早已遥應凡此固諸將之奮勇實哈元生之
效忠較之東川提鎮猶未可僅以強弱論也惟是
哈元生行營地勢甚危兵力尚單不知内顧一意
前驅乘康世顯曾長治之勝乃復前後分遣三百
兵令遊擊王弼廵遊近地又遣官土兵五百名令
外委土目等運糧魯甸又遣八百兵令千總蔡之
斌陳策等搜捕江邊以致王弼欲擒逆賊貪功深
入陣亡於高魯寨損兵百餘外委所帶運夫被截
於馬鞍山損人二十此即躁率之過亦不得爲哈
元生寬也而遣往江邊之八百官兵於十一月初
四日由魯甸一路廵抵江邊復回至魯甸對面之
五顆樹遇逆賊五六千人官兵搶踞山梁賊衆四
下圍繞正在相持之際適有(臣)催調過江之遊擊
曹士貴王先等於初四日自火得紅進兵巳抵魯
甸聞有鎗礮之聲即催兵前進隨一齊奮勇裏外
衝殺賊衆大潰我兵跟追至草海子地方殺賊百
十餘人而烏蒙應援之兵亦至竊查魯甸係首惡
之巢穴牛欄江實兩郡之咽喉是以(臣)咨札提臣
催兵速進甚詳甚切至再至三向使過江官兵但
遲一日不及應援則八百漢土官兵縱極勇敢亦
豈能當逆賊數千而張耀祖聞報始謂(臣)籌慮周
詳嚴催過江適逢其會撫臣司道見者皆笑之而
深鄙其老師玩寇忠義之無存也今張耀祖過江
無日哈元生已於十三日分兵六路搜𠞰烏逆留
副將徐成貞防守大營現據徐成貞報稱大兵既
進恐逆賊狡猾反由擦拉松林一帶出没滋擾因
於十五日戌刻密遣烏蒙把總施弘義等帶領官
兵潛伏撤魚河隘口埋伏堵擒至四鼔果有賊衆
二百餘人持掛刀弩長條暗出松林一遇我兵即
行拒敵我兵截殺猓賊數十人帶傷陷入擦拉海
子死者十數人餘皆奔潰又據副將楊馥遊擊曾
長治等報稱十四日由普折槽大箐進𠞰所經道
路約八十餘里僅羊腸一線凡緊隘處所賊皆將
木石截斷官兵於箐中另開路徑攀藤附葛而進
將至白卧地方有賊衆前來據敵官兵奮勇鎗礮
打死賊數十餘衆潰敗隨追至白卧寨四面搜擒
等情又據哈元生報稱自十三日起程至撤魚河
駐劄賊皆逃散十六日自撒魚河跟蹤搜箐抵小
凉山止見賊營數十處並無一賊十七日前進有
逆賊空寨煙火尚存所宰牛羊並糧飯等項抛撒
過半隨追至大凉山劄營躧至離營五里之内接
連切黑蘇寨後一大深箐箐口劄木城五層堅固
難破隨造硬攩牌抵攩弩箭以近木城十八日先
遣土目安疆等率領阿底土兵撑架攩牌攻進隨
用鐵礮點火抛進賊巢聲响如雷礮殺逆賊五人
餘衆獸奔山谷震動我兵尾後追殺逆賊仆巖滚
箐併帶傷及死者難以悉數等情是兩路官兵聲
威大振其餘四路諒即報捷東川聯絡鎮雄會合
烏蒙逆賊料自不難平靖矣再鎮雄一郡早已寧
帖附逆各寨俱經𠞰除節據參將韓勲具報前據
土目戛虐報稱逆目施額等賊𠞰戮未盡復勾通
烏賊招結鎮屬夷良逆目作叛即帶領官兵星赴
賊巢施額賊黨知覺逃竄復追至河邊多已過河
僅殺賊二十餘名獲烏鎮所失盔二頂鎗三門隨
焚燬賊&KR0749;起程沿途撲滅逆猓村寨百十餘處至
革洛箐内獲賊男婦二十餘名口十月十八日前
攻法漏&KR0749;會合曾長治及至法漏曾長治已𠞰賊
先回隨於二十日自&KR0749;起程由戈魁阿路一帶至
銅厰溝搜擒男婦三百餘名口並獲牛馬牲畜等
物二十四至二十九等日搜擒賊猓男婦一千五
百餘名口并獲牛馬牲畜無數招安得阿度阿庇
抹得罵色措洛罵色及阿布洛澤等暫羈行營三
十日已破伐烏關又前分遣之守備馬騏自奎鄉
起程直抵渣多巢穴據土目戛虐引路擒獲渣多
惡黨阿束母黑魯所阿阻共四名盡燬賊寨在以
洛劄營又離行營四十餘里有灼佐&KR0749;乃渣多洛
澤阿路阿布等逆賊出没之所&KR0749;上現有逆賊數
百聚集隨連夜帶兵三路前進活擒逆賊一百二
十三名賊婦子女一百九十四名口又廵至戈魁
河拏獲一百三十四名口又前分遣之守備李守
禄由右路大支壩搜擒阿路羽黨亦獲男女一百
餘名口牛羊牲畜數十隻已至伐烏關與官兵會
合等情查伐烏關係大關之外衞與甕迭&KR0749;相近
伐烏關既破大關斯可進攻然烏逆賊衆皆嘯聚
大關合力拒守猶難遽破經韓勲密查甕迭&KR0749;逆
目祿鼎新現住洗馬溪阿業家阿業并收飬大關
等處兵丁以待招撫乃密差千總譚盛元協同土
目戛虐前往偵探回營招得甕迭&KR0749;逆目禄鼎新
洗馬溪土目阿業黃水塘鄉約符子章並帶回所
保兵民家口竝雄魁甕迭馬湖等處客民三十餘
人到營據稱叛孽係大﨑胸固固禄世昌等逼令
起兵而黃水一帶村民皆無反意初阿業聞信即
率伊子禄萬全保護官兵客民不敢從逆并千總
王家彦付以飬活兵丁家口銀二百兩亦原封存
貯俱係實情等語查逆賊禄鼎新係禄鼎坤之胞
弟即阿業情僞亦未可遽信然因其授首暫且羈
縻以取甕迭而進大關亦殊計之得韓勲乃准其
招安隨於初四日先遣官兵占踞甕迭&KR0749;其時川
兵已駐劄豆沙關竝可爲遥應於是進兵黃水河
分派守備王應熊等由麻柳河進攻大關之右守
備李世禄等由呢勒進攻大關之左韓勲親率守
僃馬騏等由葫蘆口進攻大關之中又密遣千總
譚盛元帶領土目戛虐等於先期由地瓜坪潛透
老林至雄魁腦以抄大關之後進至深溪溝官兵
會合四面夾攻立破賊營排柵五層殺傷無算賊
衆大潰隨克復大關占據劄營時川省官兵亦於
初六七兩日攻破小關占據鐵線溪汛地不約而
同誠可慶幸等情(臣)查大關爲一郡之鎖鑰實三
省之樞紐川省遊擊李繼經等奮勇協力久欲進
攻大關以賊勢甚衆未便輕率今川滇會合大關
已破則三省之血脈皆通四路之聲威齊振不獨
永善一縣計日可復而烏蒙逆孽實不難淨盡根
株矣至於川省調兵先經提(臣)黃廷桂一面聞信
即派遣官兵於筠連雷波等界分派堵禦及(臣)咨
到後又節次添撥官土兵丁於鎮雄會川等界以
爲應援而署督(臣)查郎阿撫(臣)憲德皆飛檄嚴催
一體關切自十月初旬守備王敬簡巳抵鎮雄遊
擊李繼經已抵鹽井渡遊擊王谷宰已抵雷波及
節次准據川省咨報稱筠連縣小壩河西猓賊二
百餘人將篾縛竹渡河後有續到不知其數賊旣
過河去筠連縣僅三十餘里筠連向無城郭止有
李繼經兵恐賊衆難禦又稱猓賊將約同涼山一
帶衆夷來搶雷波又稱猓賊渡河已抵高縣邊界
廹近筠邑又稱檜溪蠻夷狂悖殺害阿興土司安
永長燒燬房屋雖有遊擊王谷宰帶領兵丁應𠞰
尚慮兵單且雜谷土兵未到等情(臣)查得川省督
撫提鎮諸臣雖派遣官土兵丁六七千名應援堵
禦但程途遥遠一時不能遽到現在李繼經王谷
宰等寔係兵單若遽令深入則川境可虞况烏郡
既經恢復恐逆賊勢窮或將渡江入川故權其緩
急隨飭各員所有川兵應先清川界并嚴堵烏夷
俟川界事竣再聽調會𠞰至東川官兵巳有萬餘
即川兵到日亦只須於江外堵禦可不須渡江等
因去訖續據川員各報遊擊李繼經已克取豆沙
關遊擊康國泰已搜𠞰會通溪遊擊王谷宰已克
取撒水壩并分遣撫提鎮標及龍安普安安阜等
營千把兵丁克取檜溪之大關口小關口及七勝
關口復連取黑鐵寨六合寨等處官兵奮勇各有
擒殺并獲刀弩鎗標及牛馬米穀等物遂尋獲土
司安永長並妻王氏及子女屍骸又安永長代筆
夏姓及子之屍骸俱交安永長之弟安文俊領回
收殮於是川屬之筠連縣高縣均巳寧静而遊擊
楊澤厚汛接東川領兵𠞰堵已抵金沙江邊見有
潛逃過江之猓賊約有千餘官兵奮勇鎗礮打死
竝滚岩落水者不計其數生擒男婦二百餘人并
獲牛馬豬羊弓弩腰刀等項甚多又據會川營遊
擊張棻具報擒獲東川竄賊盡悉造叛刦厰情由
緣現在進𠞰不敢擅解俟將渠魁擒獲之日另報
等情(臣)查川省官兵雖各爲邊界而齊心協力殊
不減於滇黔川提(臣)黃廷桂速調勤籌惟恐遲誤
則轉甚於本省提(臣)張耀祖至楚姚鎮總兵官祿
退縮姦狡事難枚舉不但爲總兵哈元生及奮勇
之將所不齒即肝膽備弁血氣兵丁亦皆有後言
此皆兩省文武所共知共忿(臣)固不敢少爲隱諱
以博寬厚者也竊思烏猓之變備極兇殘侵犯各
邊擾動三省猖狂實甚驟滅殊難仰頼
聖主仁威將士效命漢土同心故恢復郡治不及二旬
克取三關纔經兩月今雖東烏群孽尚未盡剪除
而合𠞰分搜總難漏網即永善一處差爲窵遠前
已據該縣夷民呈訴竝未反叛俟官兵一到應即
懽迎合看情形似可無煩
聖慮其川屬之黑骨頭蠻惟沙馬之女土官尚知約束
此外如阿驢阿都阿布路以及涼山各處直至腊
汝窩一帶率多兇頑難以馴服據(臣)愚見或於適
中之竹墨地方安設重兵并分佈營汛俾與附近
鎮營聲息相通以示彈壓如有現應懲創之處趁
此兵力於檄撤凱旋時隨帶清除庶一舉兩得於
川於滇皆可免後患但事關重大尤須熟商擬俟
烏蒙諸務一有頭緒即密札黃廷桂囑伊妥計作
何料理聽川省諸臣運籌(臣)當盡心協辦是否有
當恭候
訓旨遵行至於(臣)忝荷
殊恩限於才力於親轄邊夷尚不能安輯何顔復向隣
封更言兵事獨以寸心微願惟我
慈父鑒憐若動念利害少顧嫌疑即是悖負恐無與於
人倫也除俟逆首就擒兇黨盡戮即將𠞰撫緣由
傷亡名數分晰詳敘繕疏
題報外所有𠞰除逆賊疏通兩郡恢復三關各路報
捷情形合再奏
聞伏乞
聖主睿鑒再事緣軍務不敢太略詞過冗瑣合并聲明
(臣)謹
奏
所奏情形朕皆備悉矣
雍正八年十二月十七日雲貴廣西總督(臣)鄂爾
泰謹
奏爲恭謝
聖恩事雍正八年十二月初七日(臣)差報捷軍前守備
叚福家奴七斌荷蒙
召見賞賜馳驛齎回
御賜(臣)内織寧紬四疋人參十觔哈密瓜四圓鹿尾六
隻鹿腸二副鹿肉一簍野雞十隻晾羊肉一簍抵
滇隨郊迎至署恭設香案望
闕叩頭謝
恩祗領訖(臣)敬詢
起居備悉
天顔和悅精神煥發實不勝懽忻額手稱慶及啟摺扣
荷蒙
硃批朕躬安好聞卿烏蒙報捷恢復心神暢悅額慶之
餘更增安適矣想卿近日必大愈如常精神復初也
欽此又
批凡此實皆無能不及一時昏愚之所致當自省黽勉
况萬里之外似此存心何益之有徒自苦耳殊屬不
必愛身二字莫要於此除此之外便奮志亦不能免
背負當銘刻誌之欽此(臣)跪讀之下如親覲
慈顔如親聆
天語感幸無似繼以涕零實有不敢卒讀不能卒讀者
遭逄至此復有何言伏念奮志只堪供職愛身斯
可酬
恩背負論心馳驅緣事此中通窒分量限之(臣)無能不
及未窺理要之處自省殊多固平日識見之差誠
一時昏愚所致兹蒙
慈訓諄切開明惟當終身銘刻黽勉上達若既知如何
是背負而猶不能改過是尤背負之甚者也至(臣)
貴兩省風日晴和氣象舒暢遠近豆麥青葱春熟
可卜且於本月十二日巳刻省城慶雲復現迥異
尋常軍民懽幸莫不踴躍(臣)仰窺
慈鑒勿爲(臣)厪念(臣)於萬里之外即魂夢俱安矣再(臣)
家奴輩全無知識且甚糊塗屢蒙
召見面諭恐怖之下多不能記述(臣)雖細體
繕摺恭謝
聖恩伏乞
聖主睿鑒(臣)謹
奏
覽卿奏謝矣
同日又
奏爲南掌使回莾國請
貢事雍正八年七月初七日南掌國使叭猛花細禮
松花等回至雲南據稱小目等邊遠末夷蒙差送
到京得親見
天朝聖人賞飲食賞銀兩賞縀疋駐劄會同館日每諸
大人照看復
賜宴兩次又
欽賜南掌國王
敕諭一道及文綺器皿諸寶物著五年進貢一次所有
恩賞國王以及先目後生人等各物謹開單呈驗(臣)隨
逐件敬閱宣示
聖主至仁至誠中外一視至意叺猛花等合掌叩頭齊
稱南掌遠處遐荒亦無可圖報惟有回至本國告
知國主世世頂戴並遍告鄰國使知
皇帝聖仁各各歸誠以少效犬馬(臣)剴切奬諭之過數
日伊等赴轅具呈稱外夷心直不知有貳嗣後南
掌諸事惟大人之命是聽其餘不敢信從(臣)面示
云我雖總督三省撫綏各邊不過是箇中等人
朝中大臣比我強者甚多我去後繼來者定強似我
傳知你國王日日見天即想著
天恩不得少存意見伊等懇求記驗(臣)令陞任元江知
府遲維璽給小圖書一方諭以但見此記即是我
諭遂復忻然領諾隨又諭云爾等離國巳一年多
了歇息幾日可就早些回去據稱小目們如今是
天朝人到了雲南就是家一般願多住些時纔去(臣)看
叭猛花等雖係小國夷目殊有向慕依戀之意因
於八月二十六日始派撥夫馬供應仍令經歴姜
際昌把總康天錫沿途照看伴送回國兹於十一
月二十日據元普總兵官邱名揚普洱知府佟世
廕等各禀稱南掌國使九月二十七日到九龍江
一路平安懽忻無似十月二十六日已起程回國
先於十月十六日有莾國差大頭目猛古叮叭喇
并小頭目二人先目六人來車里因刁紹文准承
襲宣慰特來致賀適遇叭猛花等捧
敕齎賞回國隨來見伴送差官經歴姜際昌等亦往答
看知府佟世廕等聞知復令守備燕鳴春過江犒
賞莾使問其來意並告以南掌國納貢蒙
恩備細據猛古叮叭喇等合掌稱頌
皇帝實是天宣慰這小年紀就承襲了官且將南掌外
國如此十分加
恩回去告知國王明年一定進貢懇預先禀明雲南大
人求准代奏等情(臣)查莾子國亦名阿瓦距南掌
東南計程四十五日較南掌強大如八百媳婦景
邁景線等皆其屬國若得該國歸誠則滇省邊域
更可永固藩籬矣竊念鑿齒雕題猶往史之所巳
載南掌莽子實前代之所未聞欽惟我
皇上德洋恩普豈止重譯來朝慕化輸誠時見遠夷入
貢此日使回但聞一路謳傳幸陪(臣)得見
天子彼方人至復從萬里逖聽誦中國上有
聖人故捧
詔言旋羨承
恩之恐後而舉踵内嚮卜來歲之可期此雖外域竒逢
良屬
天朝盛事
皇恩大矣試看聲名洋溢於蠻貊之邦(臣)詠康哉願操
翰墨編著於方輿之策合先繕摺奏
聞伏乞
聖主睿鑒(臣)謹
奏
極好之事此皆卿代朕宣猷之所致但總宜聽其自然
不必有意設法誘致蓋此等事乃國家榮幸之實跡惟
靜待
天恩非人力之所能者
同日又
奏爲欽奉
上諭事雍正八年十一月初九日承准大學士公馬爾
賽大學士張廷玉蔣廷錫寄信内開雍正八年十
月初九日奉
上諭各處苖蠻㺜獞等秉性暴虐久爲地方之害不得
不加懲創化導以安良善而格兇頑俾共享太平之
福竝非利其民人土地也及用兵𠞰撫之後其渠魁
有應得之罪或將其家口賞給兵丁以昭國法若夫
脅從附和之人誅之不可勝誅既已寬其重罪即當
還其家口復其故居仍使之骨肉完聚則彼心無擊
戀易於管束可不至於反覆靡常矣即如進兵之初
於扼要之處自不得不焚燬關隘以破其險阻若室
廬房舍之可存者仍留以爲歸順後安插之地此亦
法外之仁也以秉性兇惡之人而失其故居離其親
屬則心懷忿恨往往不能帖然寧静臣工中有如此
條奏者此乃通論苖蠻情形非因烏蒙之事而𤼵也
鄂爾泰年來經理苖疆自有寬嚴適中之道爾等將
此再寄信告之聽其酌量辦理至於烏蒙地方將來
平定之後應添設兵丁以資彈壓亦有如此陳奏者
可一併寄與鄂爾泰知之欽此遵
旨寄信前來等因(臣)捧讀之下仰見我
皇上矜憐異類寧輯巖疆之至意藹然惻然無偏無倚
敢不凛體敢不熟籌随已敬錄數道傳示軍前提
鎮并切札諄囑令通諭將弁遵照去訖伏查雲貴
川廣漢少民稀在川爲蠻在雲貴爲苖爲猓在廣
爲㺜爲猺獞爲狑狼雖種類甚繁強弱不一而暴
虐兇頑若生天性至烏蒙一隅則盡係猓屬獷悍
横恣已歴千百年流毒最久(臣)前經理改流原以
計取竝未大加懲創今日反覆故所應有特鎮將
庸劣全無隄防倉卒傾陷恨不及料耳兹既明肆
悖叛屠滅有名若復少事姑息貽害何底(臣)意禄
酋族姓務應盡戮逆目惡黨務應盡除所有家口
自應賞給兵丁或内有賊眷係各土司親屬不便
分賞以啟釁端者則照例𤼵遣其脅從附和之人
雖不可勝誅但有證據俱未可寬縱或還其家口
使之完聚俱遷徙寧古塔或刴去右手割去脚筋
仍復其故居應按其情罪審其頑懦再酌量𤼵落
其東川各寨有苖子乾猓玀二種舊屬馴良不應
驚擾惟黑猓兇頑故乘機起事然較之烏逆亦應
分首從(臣)意除酋長頭人務嚴𠞰窮搜或誅或遣
不留一孽外其餘脅從附和但來歸順概予安插
庶不爲地方之害亦不失法外之仁至於扼要關
隘及深密箐林固不得不焚燬以防埋伏即室廬
房舍於正當搜擒時或需用火攻或恐其復聚亦
有不得不焚燬者若竝無阻礙原俱可存留(臣)於
調遣官兵後即經詳切檄飭毋濫燬民房藉端擄
掠毋&KR1131;焚空寨捏報戰功其凡肆行焚燬者半爲
藉端捏報地但使將帥嚴明自可不禁而止此事
關係全局又非止爲兇惡忿恨慮(臣)惟當勤察未
敢信其必無也現在烏蒙地方不日可以平定論
該鎮營制兵額二千八百名原不甚單若再添設
更足聲援(臣)查大關永善係左右兩營汛地緊接
川蠻而甕迭伐烏米鐵豆沙等處俱屬險要魯甸
涼山係中營汛地逼近牛欄江潛通川界及巧家
營又接連火得紅鸚&KR1765;嘴直達東川或於該鎮准
設四營每營一千兵以一營駐防魯甸將中營舊
防兵俱撤歸府城以壯聲勢其左右兩營凡險要
汛防既已添兵均可增設是共添兵一千二百名
既彈壓有餘并調撥有資矣烏蒙既已添兵鎮雄
東川額兵敷用可不須議添惟威寧地方夷人強
悍額兵一千名除分防外微覺單弱或添兵五百
名改營爲協分爲兩營設副將一員中軍都司一
員守僃二員與烏蒙鎮聲息相通似更易於控制
此外則尋甸一州雖屬内地實爲東烏咽喉查雲
南省城除城守營外督撫兩標額兵六千六百名
儘可分撥擬於兩標共撥兵一千名移駐尋甸設
參將一員管領仍歸(臣)標統轄以備策應其曲尋
鎮原防尋甸兵丁移駐羅平添防粵境庶通盤合
算皆可備應援而資戰守即遠近苖蠻亦或可消
其窺伺矣此(臣)愚慮所及未敢定議俟與提鎮諸
臣詳籌妥酌再當請
旨外合先覆
奏伏乞
聖主睿鑒
訓示遵行(臣)謹
奏
卿籌畫措置自然周詳愼當朕凡聞有議論皆諭卿知
之卿酌其宜而行之可也
同日又
奏爲覆
奏事雍正八年八月初二日奉到
硃批所論甚是但朕於此等處實有所不忍卿可將朕
意與卿之論詢問元展成必使伊得遂其情而朕心
始安也或令暫來引見就便見伊老親之處與伊商
酌奏聞若往返不致曠日愈妙欽此(臣)讀至實有所
不忍及必使伊得遂其情而心始安等
諭誠以天地父母之愛擴萬物一體之仁求諸史策君
臣之際逾於家人父子不欲令臣下稍有不遂之
情生民以來實未之有也(臣)爾泰感
殊恩之頻加痛雙親之不逮心動神愴不禁泣下隨敬
錄
聖諭並鈔摺稿傳示元展成令其商酌據實回覆去後
續於十一月二十一日據元展成覆稱接奉
諭旨荷蒙
聖恩聲淚俱咽莫可名言展成此生即捐糜頂踵亦不
足以仰答
高厚今准十一月中專差家奴進摺陳情即取道靜海
迎飬老親等語(臣)念粵西地方兩載以來互思整
頓諸事漸有頭緒該司具有肝膽才亦通達且撫
(臣)金鉷與之和衷不至互相爭執僚屬皆相信服
可以效收指臂而目下開墾一案業奉
聖旨俞允將來一應事宜必須實心料理之員指示調
劑籌畫稽察庶與
國課民生斯有裨益元展成既擬專差迎飬似竝不
必令其來京引
見且聞伊父身體康健板輿到署家庭懽聚并得親見
伊子之黽勉
王事不以私恩而廢公義伊父子之情必皆倍加暢遂
實可以上安
聖心也謹繕摺覆
奏伏乞
聖主睿鑒(臣)謹
奏
如此甚好前者元展成亦巳具奏接伊父來任矣
同日又
奏爲覆
奏事竊(臣)前報恢復烏蒙摺内荷奉
硃批韓勲此番之忠勇所建功績實史冊所罕載者朕
欲即用爲烏蒙鎮總兵已有旨問卿矣朕嘉喜之情
筆不能諭當優奬者欽此兹於十二月十五日准到
部咨欽奉
上諭烏蒙逆蠻不法勾連鎮雄逆目梗塞道路抗拒官
兵參將韓勲帶兵四百名當賊勢猖狂之時奮勇争
先破逆賊數千之衆頃據總督鄂爾泰奏報總兵哈
元生副將徐成貞領兵前進於數日之内已克復烏
蒙朕心甚慰此次進兵以寡敵衆壯三軍之氣而喪
賊人之膽者則韓勲之力較諸路爲獨先也朕意欲
將韓勲授爲烏蒙總兵官以奬勞績以鎮苖疆著詢
問總督鄂爾泰如伊能勝此任即一面奏聞一面令
其受事或鄂爾泰另有意見亦即具奏欽此除具疏
題覆外(臣)看參將韓勲係原任廵撫韓良輔之子原
屬將門雖非豁達之才實具忠勇之氣此番效命
可謂忘身用鎮苖疆自可能勝任但烏蒙初復一
切軍民事務皆資總兵料理在韓勲彈壓攻取皆
可以優爲而條理精詳尚有所不足是以恢復烏
蒙後(臣)隨委徐成貞署事逐細指示令其調劑以
搜𠞰之事專責之哈元生韓勲等兹蒙
聖詢據(臣)愚見或將韓勲補授别鎮總兵以示奬勵而
烏蒙總兵或即以徐成貞補授似屬人地相宜均
可稱職至於本内有不便明言韓勲不能致減踴
躍亦不敢將徐成貞竟請授總兵有違體制(臣)當
斟酌敘
奏合先聲明又奉
硃批張耀祖朕原不深取因卿各處委遣皆能幹事而
李衛復數次陳奏其優朕幾自以爲識錯觀此則朕
前所觀䆒屬不爽不過一老練俗將耳此番舉止在
伊亦竭盡心力奈其才有限何朕意欲調署固原提
印哈元生朕向來甚以大器賞之此番恢復之功實
非尋常人之所能者朕欲將哈元生補授滇省提督
卿以爲何如欽此又奉
硃批凡見此奏斷無不懽慶鼔舞愛服哈元生者况朕
躬耶再徐成貞朕甚愛賞之前恐其行不逮言今觀
此番奮勇尚何不可信卿前言只可副將之任則朕
觀人之識似較勝也朕今欲將徐成貞補哈元生之
任卿以爲何如可速回奏欽此(臣)看張耀祖人固老
練習本傖猾前所幹事原無甚難此番舉止實屬
可鄙(臣)已另摺陳明毋庸瑣凟哈元生有膽有略
可寄全省干城徐成貞實力實心可爲一方保障
以俗將識張耀祖以大器賞哈元生以可信愛徐
成貞
聖明洞照人無遁形實非(臣)愚所能跂及今既奉
諭旨將以張耀祖署固原提印則哈元生或亦暫令署
滇省提督待其成功然後實授且(臣)愚見雲貴兩
省雖同係苖疆而貴州尤爲險要提督楊天縱年
已七十六恐不能久任原擬俟其休致懇請以哈
元生補授實能控制而雲南提督只須得守正急
公能肅軍紀之人即可資撫馭哈元生將來或仍
用貴州更屬人地相宜而古州等處并可以無虞
矣是否有當統候
聖裁至末奉
硃批覽凡犒賞此役皆從裕厚不可稍存省費小見公
用正項只管酌量動用摺奏以聞朕自有旨諭欽此
(臣)當欽遵酌量動用固不敢過省亦不敢稍濫緣
賞以示勸惟在公當無關多少原皆足以興感也
諭賜哈元生徐成貞韓勲等翎子帽盒皮箱腰刀各件
(臣)已隨差守備段福齎送軍前親交祗領合併覆
奏伏乞
聖主睿鑒施行(臣)謹
奏
覽另有旨諭部矣
硃批諭旨卷一百二十五之十六
欽定四庫全書
硃批諭旨卷一百二十五之十七
硃批鄂爾泰奏摺
雍正九年正月二十八日雲貴廣西總督(臣)鄂爾
泰謹
奏爲逆首全獲各路蕩平事竊照烏賊一案自十二
月十七日已將前事具摺奏
聞(臣)因地方雖經恢復逆首猶未盡擒則根株尚存後
患未熄隨更嚴飭軍前凡禄氏逆族及逆黨頭人
一孽未盡則罪不抵功一寨未清則賞不勝罰烏
蒙所屬則專責之哈元生徐成貞韓勲等東川所
屬則通檄各將詳切指示奬其前勞策其後效寬
其巳往望其將來總期早結大案務爲永圖節據
哈元生等報稱分遣各將帶領官兵搜山捕箐猓
賊皆潛匿深林嘯聚險硐遇兵則拒敵勢急則奔
逃各路每日被官兵鎗礮打死刀箭傷死滾巖投
江而死者多寡不等其活捉追擒并搜獲逆賊大
小男女兵器什物牛羊馬匹亦多寡不等凡屬賊
巢業巳掃蕩一空然而禄萬福一日不獲賊情一
日觀望擒賊擒王尤不可稍懈續據徐成貞報稱
躧得禄萬福自破鼠&KR0749;復逃回魯甸後箐密遣本
標把總頼君翼帶兵前往令開化把總張有禮與
鄉導張廣扮作夷人分路捕蹤閱六晝夜於十二
月二十四日找著禄萬福隨勸誘招安禄萬福因
同奶公羅士賢即羅阿摸家人李洪義並帶出漢
人江文俊戈撒等二十八戸投至行營及訊據各
供其魯甸謀反頭人則有段良伯段璠奔苴鼠壽
長顧延康顧鄉約江孔澤李洪義等其烏蒙謀反
頭人則有龍山甲甲催黑窩切黑窩蘇甲庚沮西
戈魯凹篾所大木那二木那惟鳩高魯維業等其
東川謀反頭人則有禄良珍禄良宰禄承爵禄承
鼎禄天錫蘇八十等(臣)通查此案造謀者禄鼎坤
指使者禄萬福知情者禄鼎新號召期約者魯甸
頭人不待及期而啟釁者烏蒙頭人聞風響應而
起者東川頭人也今奔苴顧鄉約顧延康龍山甲
甲庚沮西戈切黑窩等皆已臨陣梟斬段良伯段
璠鼠壽長江孔澤李洪義魯凹篾所二木那高魯
維業等皆已拏獲而未獲者止魯甸之李六斤李
固老李烏蒙之大木那惟鳩等不過數人是魯甸
烏蒙之逆首皆巳全獲而兇猓且𠞰屠殆盡矣至
東川一境則禄良珍等為之倡而禄氏蠭起者甚
衆禄良貴禄良相等乘勢刦厰綂衆作叛川員雖
協力擒𠞰而首逆未獲亦難容刻緩(臣)經通飭東
川軍前并行川省謂該將等近來攻取似少知愧
憤若從前兵到即進賊敗即追毫無觀望奮勇圖
功則此時兇猓成擒久矣乃賊智狡詐竝不知速
攻賊穴險深又不能預探臨時方覺勝算何來仰
照節次牌文銳意屠𠞰不搗賊巢毋得旁及不獲
逆首毋得空回各路將領皆當熟思凛遵立身以
報
國其餘咨行半多嚴切即川將亦不敢少寬自此以
後始節據東川各將報稱於十二月二十八日拏
獲禄良宰禄良珍於正月初十日拏獲禄承爵十
六日拏獲禄承鼎二十四日拏獲禄天錫此外所
獲頭目如蘇八十阿擢等甚多而總以禄氏爲最
其川界之禄良貴禄良相屢據川鎮詳請以未便
即擒俟事竣拏解(臣)復檄飭嚴催於正月初六日
拏獲禄良貴初十日拏獲禄良相此外所獲要犯
如殺土司安永長之碧薩及搶厰之捉固老大戈
則等亦多而亦以禄氏爲最是東川及川界之逆
首並無漏網而斬殺之兇猓亦且數千人矣至於
禄鼎坤之兄惟固於禄萬福未獲之先巳經擒解
帶傷身故禄鼎坤之幼子禄萬華於禄萬福未獲
之先巳經擒解自徐成貞招擒禄萬福而倡亂之
羅士賢江孔澤從逆之李洪義及巳殺之顧延康
伊弟顧阿黑伊妻鮑氏并叚璠阿黑家口等犯與
龍山甲甲管下逆賊沙那等犯一併就擒者成貞
之力也梟斬倡逆大頭人庚沮生擒倡逆大頭人
魯凹篾所併伊家口等犯者韓勲之力也梟斬禄
鼎坤之兄惟固首級生擒大白迫領兵頭人拖布
普豆梟斬老篾所家人舖額及逆目戛布生擒烏
蒙府奶公管下之者書大耆老之妾辰柱并各家
口等犯者則副將楊馥等生擒龍山甲甲之兄龍
山未未及擦拉篾所之兄朵馬無威並逆目以拍
窩威業逆目沙租與禄萬福羽黨阿戛等犯逆蠻
頭人戛□阿母故戛奔阿代等犯并梟斬各逆犯
者則副將劉朝貴參將康世顯遊擊王友文等生
擒禄萬華劉明齡梟斬魯甸頭人顧鄉約魯甸大
旗長生并禄萬華家口等犯者則遊擊區明王聯
封何元守備陳上志張其貴等生擒倡逆頭人鼠
壽長魯甸逆目暴保正烏蒙逆目鼠阿固布果沙
虐納苴暮麽沙補谷固者則遊擊張翰彬守備張
國用陳上志等梟斬魯甸首惡頭人奔苴及逆賊
等犯者則參將南天章遊擊王聯封區明韓雯鵬
守備張其貴等其與奔苴倡謀者爲叚良伯由魯
甸叛起者爲叚璠一併生擒與叚良伯家人沙戈
一同解到者則威寧州知州趙世燕以上皆係烏
蒙逆首要犯自哈元生攻破鼠&KR0749;殺死龍山甲甲
催黑窩之後各逆皆奔逃四散而禄萬福無所倚
仗又聞禄鼎新及阿業禄萬全父子投歸韓勲可
以全活是以授首行營哈元生復親行搜捕斬取
逆目戛布阿虐首級及逆目純苴阿母固首級又
生擒純苴阿母固之叔魯歹等犯至於東川一路
生擒逆首禄良珍禄良宰及禄良珍之門子陳德
佃戶小五奶公五租五租之弟紫利者則參將南
天章等生擒逆首禄承爵及禄承爵之家奴者卡
五即并逆目拖木麻色及拖木麻色之妻并子戈
期即革等犯者則守備林梧鳳等生擒逆首禄承
鼎并跟隨逆賊之即也戈麻母格李得沙租等犯
者則把總胡應聘等生擒者海逆目禄承爵之羽
黨母睢恩機洗業曲烏沙得三犯又獲逆目氣鳩
一犯黑支魯機一犯阿紅麻色者測一犯阿擢一
犯阿紅麻色租者一犯補必麻色者華一犯阿固
沙則一犯隨皆梟首者則守備孫謀等唯禄天錫
毫無消息正在嚴飭搜擒適委糧道黃士傑前往
東川烏蒙一路調劑善後事宜於正月二十四日
行至野豬冲禄天錫投至營盤撥兵押解前來則
東川禄氏逆首皆已盡獲至若生擒搶厰作亂之
逆犯禄良貴及同夥捉固老大并捉固老大之子
戈則等犯者則川遊擊張棻守備孟元恩等生擒
搶厰作亂之逆犯禄良相及同夥之者則阿屈改
三戈業吳埧等犯者則川遊擊楊澤厚等其有雖
非倡逆之人而亦係逆目要犯或逆夥親丁如梟
斬逆賊魯苴你嗟阿暑等三犯梟斬長保魯得等
三犯生擒逆賊者他等十三犯者則遊擊王先等
生擒禄萬福管下之查薄等八犯梟斬禄鼎坤管
下穿營兵衣甲自供殺人不諱之二十二犯擒斬
叚良伯管下之二十三犯生擒賊目翁作覺阿固
及伊子六魯等家口九犯并羽黨依都阿底阿的
卑諸松諸者拍未苴及阿的家人者革等犯者則
遊擊區明張翰彬等生擒魯甸頭人烏那格老李
管下之逆賊擒獲李六斤並伊壻那郭家眷男婦
等犯者則遊擊范昉等生擒烏蒙頭人木納風子
管下之魯紀魯窩魯業魯迫等八犯并家口等犯
者則遊擊韓雯鵬等生擒禄良珍之妻陸氏嬸母
安氏并男婦家口等犯者則參將梁彪等生擒打
蕨溝逆賊者戛者卜等犯及逆目拖布管下等犯
者則遊擊曾長治生擒小烏蒙頭目迭馬甲甲母
子并伊頭人呼梯及賊奴眷口等二十犯生擒烏
蒙土府管下逆目雞喲等犯又生擒奎鄉拒敵之
逆賊祖虐阿戲頗格等犯者則守備李世禄等生
擒施額法漏之母并法漏者約家口阿底者則之
父等犯生擒烏蒙賊目拖布并拖布妻女等犯解
獻補卧管下頭人抱梯雨者首級并雨者之兄雨
窩及其子姪穿營兵號衣等犯者則千總譚盛元
梟斬龍山甲甲管下之常富阿合者補魯止等犯
梟斬高魯管下之者挖補者兔沙沮色兔四犯生
擒大木那管下之黑補等犯生擒烏蒙頭人拖白
香之子位位等犯者則千總蕭得功等生擒賊目
鼠壽長之叔阿革等犯者則千總胡大勇生擒烏
蒙頭目阿覺者則千總鄒大志梟斬禄萬福管下
逆賊十餘犯生擒逆賊曲目等犯者則把總頼君
翼生擒魯甸頭目阿客者則把總劉林興生擒大
木那之妻阿嫩子戈奈等犯者則把總張問明生
擒馬鞍山賊首頗噶等犯者則把總李天秩生擒
逆賊者奈等犯者則土目那德洪(臣)查此番出師
自鎮協而下以及參遊并弁目兵練無不奮勇争
先窮搜力𠞰統計逆首逆黨及附從兇猓前後臨
陣殺傷并滾崖投江自殺自盡者已萬餘人擒獲
搜獲訊明梟示及刴去右手者已數千人所獲猓
賊男婦分賞在事有功者亦數千人准予安插竝
暫准投誠者亦萬餘人其餘生擒賊首賊目竝應
質審要犯家口現已數百人押解到省收監𤼵審
所未獲大小頭目共不滿十人(臣)逐一開明嚴檄
擒拏即藏匿川界亦無所逃遁至威寧所屬阿底
土目捕兇等前經從逆明肆反覆續雖悔罪投營
隨軍效力非出本心此數百強猓難以姑息(臣)已
密示哈元生於回師之日盡數擒拏梟首沿途懸
示以除後患以警羣夷再江外川蠻有素不安分
應加懲創者俟提(臣)黃廷桂指定酌行亦不難清
楚是此一大舉轉可謀永寧福倚禍來誠如
聖明洞鑒而川滇黔三省漢夷之幸也現在軍務將竣
東川一路土兵業檄撤回官兵酌留三千名儘足
佈置烏蒙一路土兵亦應檄撤酌留官兵七千名
彈壓搜捕俱可敷用至於招徠建置營汛關隘諸
事(臣)已一面料理糓種牛力俱已預備現自外來
住牧墾田者已七八百戸再兩三月即皆有頭緒
除將調遣攻𠞰恢復完竣情形應詳叙
題報聽部察核外所有逆首全獲各路蕩平緣由合
再奏
聞伏乞
聖主睿鑒施行(臣)謹
奏
欣悅覽焉
同日又
奏爲委替總統嚴𠞰賊蠻事竊以廣西思明土府所
屬之鄧横寨強暴恣横積惡多年通計不過一百
九十餘戸丁壯不滿千人聚集兇徒專事刦殺左
有雷蓬右有那練暗爲黨羽互相勾結密竹層柵
陽當外衞深濠險坎陰設内坑築土如城建臺安
礮鎗箭能出不能入兵役敢近不敢前欲興問罪
之師則懇誠悔罪及追逞兇之犯則委卸他辭凡
屬各員多因循而諱盗遂爾成習致文過以飬姦
(臣)前有訪聞曾經屢
奏及奉
恩命兼制粵省復確查密訪情事無虚隨札致撫提二
臣并密行藩臬及文武各員公同查議及接撫(臣)
金鉷札稱歴委文武各員親往查勘實屬順民具
有不敢爲非不敢藏匿器械甘結并取具地方官
印甘各結等語而司道府廳并將弁等官據各詳
禀俱代稱恭順同口一辭所有刦殺各案皆置之
不問(臣)亦姑置之迨後再行確查鄧横賊蠻不但
竝不悛改復敢明肆刦殺該文武知不可諱始詳
報請𠞰而提(臣)張溥以爲必不可縱已先委思恩
協副將尚清統兵進𠞰乃尚清毫無智謀不審形
勢於雍正八年八月初二日一到鄧横即冐昧進
攻損兵挫威首先失利(臣)經嚴飭切責并詳示機
宜而尚清一誤再誤終於不振隨復准提(臣)張溥
調委左江鎮齊元輔親往調度并詳切札囑不謂
該鎮庸懦更甚日事遷延視賊黨爲腹心以招安
爲長策不能殺賊每爲賊愚不過數百賊已先傷
數百兵仍不知悔悟屢墮計中(臣)前後檄飭指示
頗詳而一無領會惟望投降似此劣鎮終何能濟
事(臣)於新提(臣)張應宗赴任時詳告情形密囑料
理計已到任隨於雍正九年正月十二日飛調右
江鎮蔡成貴星往並通檄軍前以鄧横一寨自出
師以來已經半載提數千官兵𠞰數百蠻賊即不
能搗巢犁穴亦何難絶食斷援是縱出下策亦可
收全功乃遲延至今損兵已多殺賊何在爲總統
者不知忿恨不識羞慚攻𠞰之策一籌莫展其有
往來賊寨者不問餽送賊寨者不問帳外呐喊者
不問營盤偷挖者不問甚至有營内土兵鳴鑼暗
號約賊殺兵者亦不問以致三五成羣出寨窺探
不能擒殺數十結隊出寨猖狂不能𠞰捕明知賊
乘夜必來竝不設伏而專藉土勇明知賊暗鎗屢
中竝無防備致日傷兵丁賊不出寨轉能殺兵賊
既出寨尚不能殺賊伎倆止此謀勇安在况屢示
機宜頻加策勵利害勝負分晰詳明不謂血氣全
無肺肝如見直至此日仍望投誠且稱託名招安
實欲借以擒殺以堂堂官軍不能用正不能用竒
而欲誑誘殺降無論智出賊人下早爲賊覷破計
必不成即便計成亦非男子事而損威失信所關
尤鉅又不止爲鄧横本部院早知左江鎮庸懦無
能不堪任大事特以寨小兵多猶不難勾當且因
其力𠞰不克退而求參故復嚴切檄飭許令自新
乃據來禀仍毫無定算又復歴月踰時而確探軍
情但聞今日誘撫明日詐降朝見武生暮商賊黨
旁觀者皆知爲左計當局者猶秘爲密謀以致軍
氣日頹賊志愈肆似此心膽掃蕩無期倘復姑容
邊疆何頼人或曲爲該鎮解本部院殊無以自解
也除飛檄左江鎮立速回任聽候參處外合行專
委右江鎮即便於所屬轄選帶將弁并酌派漢土
兵丁星赴鄧横軍前總綂一切軍務須先絶賊黨
援斷賊糧路敢有私通私餽者審明某寨即先將
某寨屠滅毋得姑息亦毋得牽累并明白曉諭附
近各寨及各路土兵不許於近賊寨處所出入行
走以防遞信倘有故違初犯者插耳遊營再犯者
梟首示衆其軍中號令有明有暗陣前金鼓有緩
有催務使通知或令各記犯者皆依軍法其將弁
土司有畏縮觀望不齊心努力者立即據實揭報
以憑嚴究其鼓勇抒謀誓期滅賊之將弁土司奮
不顧身争先殺賊之漢土兵練立即奬賞并分晰
呈報至於攻擊擒制不外審測變疑但知活法都
是先機矧此么麽有何轉幻惟該鎮審度大勢運
用一心毋撼於煩言毋膠乎成見即本部院從前
屢檄須善爲體會竝不必拘泥總期滅此朝食勿
使更留荄蘖庶少振軍威用伸
國憲立撲蠻燄以重邊防在本部院所慮實不爲小
而爲大不在近而在遠以全粵兵力不能除一鄧
横束手甘心此復可忝居軍民上膺封疆寄耶言
不盡意其熟籌速𠞰施行等因通飭文武并咨撫
提去訖該(臣)看得廣西一省盗賊殊多而諱匿不
少大吏粉飾寧靖有司瞻顧考成上下相朦積習
已久如鄧横一寨特尤甚者耳惟調任提(臣)張溥
立意清除不避嫌怨次則總兵蔡成貴努力急公
然張溥微覺褊急蔡成貴過於執拗每不理於衆
口謗言日至而撫(臣)金鉷尤不以爲然(臣)每接札
禀委婉調停緣是未露形跡向使彼此和衷文武
協力鄧横小醜亦何難立除(臣)故於咨行内每痛
切言之而於司道將弁尤日益嚴厲在撫(臣)金鉷
雖有自是護短之病然能諒(臣)心曾不以爲怪新
提(臣)張應宗頗能解事亦能和好料賊情盗案嗣
後轉可商辦得以清釐也至於左江鎮齊元輔以
所轄地方平日既已因循臨事仍然委靡不獨庸
懦亦且油滑實不稱總兵之任(臣)當另疏糾參候
旨遵行其所遺員缺關係緊要查三省副將内現無可
勝總兵之人懇祈
聖恩速揀賢能補授或將蔡成貴即調左江以專責成
將右江鎮缺另揀精壯強幹之員補授庶人地相
宜各有禆益再廣西副參遊擊内尚有應參之員
而雲貴兩省出缺亦甚多更祈
聖恩將可任副參遊擊之員揀選十數人
命往雲南令(臣)預先委用酌量題補則要缺不致懸曠
(臣)愈得資指臂之力矣合併陳明伏乞
聖主睿鑒
訓示施行(臣)謹
奏
覽另有旨諭部
同日又
奏爲籌酌黔省養廉請
旨遵行事竊惟
聖主優恤臣下實至渥而極周大吏因地權宜應量入
以爲出即宣勞無異而不可不分繁簡爲低昂縱
品秩相同而不得不别新舊爲增損定額必給以
足數折扣不宜教職本近於鄉邦議給殊過雜職
雖應量給因數少而且俟將來試用難定人員待
歲終而綂歸公用此不得不通盤合算較多論寡
者也(臣)查得貴州一省賦稅本屬無多故羡餘爲
數甚少雍正三年經前署撫(臣)石禮哈將額征火
耗秋糧耗暨官莊學租各米折價以及各屬稅羡
並府廳州縣等官名下俸銀共銀五萬九千二百
兩零奏請歸公自廵撫學政以至司道府廳州縣
等官分給養廉銀五萬二千三百兩留支一切公
費銀四千八百餘兩存銀二千零九十兩以充不
時需用之費在案但地丁糧米耗羡係有常額猶
不致缺少稅羡一項盈縮不常不能以一時查出
之數遂爲定額是以當石禮哈任内本年即缺銀
九千一百六十餘兩不得已議將各官養廉九扣
給發尚有不止九扣者又如官莊租米歴有支給
孤貧賑濟寒生及囚犯解審口糧等項原不能盡
行變價其各官俸銀遇有陞遷缺罰即應除歸正
項亦不能槩算充公是此二項約又缺銀二千餘
兩再永寧一縣已歸川省應除去稅羨銀三千六
百九十餘兩更加以由川割歸之遵義一府暨所
屬之正安等五州縣由楚割歸之開泰等五縣又
新設之南籠一府永豐一州除將本地耗羨即勻
給各官飬廉外尚少三千餘兩在從前公費石禮
哈原奏定四千八百餘兩之外尚有必須公費各
項未經奏明蓋因彼時尚有普安縣屬濫木厰水
硍稅羡數千兩可以支墊雍正五年經前撫(臣)何
世璂將此項奏請歸公統計不敷數目每年實共
缺銀二萬餘兩今又加新闢苖疆現在
題准設立道員竝同知通判縣丞等官俱應給以飬
廉約共需銀六千二百兩又緊要苖疆竝衝繁險
難各缺亦應酌增又約需銀五千七百兩再新添
必需公費各項又約需銀六千餘兩以上三項共
又需銀一萬八千餘兩並無别項羡餘可以籌酌
惟有礦厰一項每年約可獲餘息五萬餘兩請將
此項給與黔省以便補足石禮哈原議缺少之二
萬餘兩並新添苗疆各員及衝繁險難各員之飬
廉一萬一千九百兩又各管厰官役費用工食約
計五千餘兩又新添必需公費各項之六千餘兩
四項約共需銀四萬三千餘兩除各項支給餘銀
按年扣算造冊報部留作收買餘鉛工本如有節
省銀兩以充新闢苖疆犒賞之需如此量入爲出
庶幾經久可行前(臣)過黔時撫(臣)張廣泗詢商此
事(臣)囑伊再同司道詳細妥籌續知其所奏并議
及教職在各省從無此例且伊等俱在本省又無
地方應辦之事即有差遣亦可於公費内酌給盤
纏原不必議及飬廉者(臣)已切札相責張廣泗深
自愧悔而(臣)在黔面議諸事於此件未曾分别說
明亦屬疎略今詳細籌酌分其新舊别其繁簡辨
其難易擬以實數𤼵給不令九扣八扣其餘雜職
如經歴照磨司獄吏目長官司吏目典史廵檢等
黔省共七十七員原應議給然又約需五千餘兩
俟各項盈餘辦有成數再行
奏明議給又𤼵往試用人員數之多少不能預定時
之久暫亦難預期况内有在省學習者應止給以
薪水之需倘遇差遣應量給以盤費此應開入公
費項下不應入飬廉冊中(臣)統計飬廉共需銀七
萬一千兩倘蒙
聖恩俞允以運售餘鉛獲息補足原缺及新添各員飬
廉俱照新定之額頒𤼵永爲定例則難易均平大
小各得而新設之員亦更知踴躍凡沭
恩施之隆益凛冰淵之操矣爲此繕摺具
奏伏乞
聖主睿鑒施行(臣)謹
奏
卿料理自然妥協照所議行
雍正九年四月初九日雲貴廣西總督(臣)鄂爾泰
謹
奏爲恭謝
聖恩事雍正九年二月初九日(臣)齎摺家奴蒙
恩賞齎回
御賜抵滇(臣)隨郊迎至署恭設香案望
闕叩頭謝
恩祗領訖跪捧摺扣敬詢
起居備聞
聖躬康強精神暢悅又聞
聖駕親行祈榖日瑞雪繽紛氣象和藹並前數日俱降
微雪預兆豐亨(臣)踴躍忻忭莫可名言欽惟我
皇上敬
天勤民眷注不遺萬里而
至誠妙應昭賜先自京畿據來滇人員及(臣)家奴口述
自出京直至河南俱得大雪農民慶幸湖廣貴州
豆麥菜子俱盛而雲南全省冬雪春雨遠近霑足
二月内蠶豆上市三月内大麥菜子登場現在小
麥收割過半而稻秧已甚青葱(臣)親歴郊外見田
家男婦翻泥放水行將栽插各有喜色謂又是豐
年此
天心之仁愛實
聖心之感通慶幸無似儆惕彌深誠恐稍自乖戾不能
爲承受地致累兹蚩氓耳爲此繕摺恭謝
聖恩伏乞
聖主睿鑒(臣)謹
奏
覧卿奏謝矣期共勉之
同日又
奏爲奏
聞事竊照古州地方自𠞰平擺調方勝等寨隨經摺
奏在案嗣後通查各路如八寨丹江清水江諸葛營
等處氣象殷繁人情和樂商賈往來已如内地惟
定旦來牛二處原係苖外生苖因收附未久兼未
經嚴𠞰故附近各寨習染未除仍每有伏草傷人
偷牛盗馬等事又滚蹤一處地勢險窄巢穴堅固
重重排柵扼要紆折且鎗礮齊備瞭樓高三五層
不等屢示招徠不肯受撫是滚蹤不除定旦來牛
不懲恐苖衆效尤終難圖寧帖隨經(臣)嚴飭鎮將
密示緩急期在必𠞰毋許支飾前據總兵官蘇大
有派遣官兵進𠞰滚蹤屢攻難破互有損傷時因
烏蒙有事曾囑令少待續據報蘇大有病故(臣)恐
苖賊乘機勾結必逞兇頑又或以兵力勢難竝舉
必懈抵防遂一面委副將董芳署理古州鎮務撥
聖恩分賞兩省官兵以示鼔勵並令親看攻𠞰情形回
報李枝連既到於十二月十九日密傳(臣)令各令
協力齊攻黔副將趙文英帶領守備侯弘道等由
左路粵副將潘紹周帶領都司鄧文選等由右路
又派遣官兵分兩路堵截俱於四更時分前進每
路各有兇苖數百幫助滚蹤以襲我兵之後被埋
伏官兵四面齊起分追截殺賊皆奔潰趙文英率
領官兵連克左路險關數道乘勢大進直搗滚蹤
賊巢潘紹周帶領官兵翻山越箐連克右路險關
數道從滚蹤後山直上攻打賊巢左右兩路相隔
十有餘里頑苗亦分兩路拒敵於是各領官兵併
力攻打至辰時會合直至未刻備弁兵丁争先鼓
勇兩下夾攻遂破大寨鎗礮打死頑苗甚多帶傷
者無算當將賊寨巢穴焚搗一空日暮回營隨於
次日有苖衆投誠願繳鎗械懇請招安該副將等
因暫緩搜𠞰據差往千總李枝連回報并董芳趙
文英潘紹周各詳報前來又於正二月内節據副
將卜萬年等報稱來牛定旦等寨各頭人陸續到
營呈繳鎗械造報戸口情願納糧當差永爲良民
等情(臣)查滾蹤苖衆狡悍異常又非定旦來牛比
雖此番懲創已震軍威然家口預藏餘孽潛匿所
繳鎗械又復無多若驟准投誠終不能實心内向
况時値東作或頑苖恐誤春耕故爲緩計亦未可
料隨經嚴檄董芳等務將滾蹤惡類盡力搜擒毋
任漏網然後將來牛定旦各頑寨相其誠僞次第
清除毋得率混去後嗣據董芳報巳派遣永寧營
參將施善元總綂官兵會同趙文英進𠞰滚蹤於
三月初一日抵賊巢右嶺初二日移營左嶺既抵
滾蹤隨有逃避苖衆暨附近滾蹤之高鳥邦受等
各寨苖人跪接哀求情詞廹切該將等未忍加誅
兹於三月十四日有滾蹤苖八十餘名各寨苖四
十餘名齊赴古州鎮衙門悔罪乞降納糧繳械咸
稱願予自新永作良民共繳鎗刀三百餘件未到
者仍令續繳職細詢軍前各員俱稱實係輸誠並
非飾說是以准其安撫其定旦一帶有平宇遮擺
等一十九寨苖頭六十餘人齊集定旦營後共合
大款重申誓約願永作良民竝保固來牛以至諸
葛營道路其來牛一帶沿江各苖皆巳抒誠向化
至兩江上下各寨苖民稍有頑梗者盡知悔罪從
前觀望者皆懇當差目下光景實屬寧謐可以指
日撤兵奉諭料理殊易完結等語(臣)查古州等處
實千百年化外之區疆域二千里地險苖強料理
原屬不易即成敗遲速固皆可以情寬惟是治苖
之道首貴乎信信之爲義仁勇資焉故威不立則
惠不從𠞰不嚴則撫不定殺活皆以誠告力即可
以服心籠絡全以術行智亦不能終事凡此大要
人所共知如果實心實力實𠞰實撫絶去欺朦一
無粉飾則事或不舉而舉必有成事或不成而成
必可久顧或意在邀功抑幸免過不欲徹底澄清
因而藉端捏混是不終日之計何有十年之籌不
信之至必至於負
國尤無論身名矣是以(臣)於黔省料理苖疆諸文武
日益嚴切瑣瑣諄諄即於撫(臣)張廣泗亦竝不敢
稍有寬假之辭實自勉願共勉也今古州大局雖
據報平静零星數寨自不難料理然功戒垂成事
防既定是否確實猶難深信張廣泗現擬親往古
州再行查勘(臣)復面囑韓勲札囑董芳竝切諭諸
將務將善後事宜熟籌妥辦不得少有支飾竝將
新擬設營添兵各件會議速詳以憑酌定具
題請
旨外所有據報𠞰撫滾蹤各處情形合先奏
聞伏乞
聖主睿鑒(臣)謹
奏
覽
同日又
奏爲奏
聞事竊以烏猓叛亂蔓引鈎連庸懦震搖民夷惶惑一
時情形實有猝難撲滅之勢迨韓勲一戰而大挫
賊鋒哈元生再捷而已寒賊膽恢復烏郡而賊盡
狂奔收克大關而賊皆逃匿東川官兵會合於魯
甸而賊無可藏身四川官兵會合於永善而賊難
以托足且凉山鼠&KR0749;盡搗各處窩巢牛欄金沙遍
搜二江内外不獨賊子禄萬福賊弟禄鼎新白廹
阿得等皆已擒縛囚解並烏蒙倡逆之兇目庚沮
西戈補卧切黑窩龍山甲甲高魯維業等魯甸倡
逆之兇目叚良伯鼠壽長叚璠李六斤奔苴等鎮
雄倡逆之兇目㓲刀法漏者約等阿底附逆之兇
目黑寡搆雄等東川𤼵難之兇目禄良珍禄良臣
禄良宰禄天錫禄君錫等川界搶厰之兇目禄良
貴禄良相等以及各路大小頭目無不或斬或擒
殆無噍類計前後擒拏解省之逆目要犯共四百
七十名逆犯眷屬共一千餘名口尚有已獲未解
者應俟解審招詳到日一併親審具
題此外未獲逆犯尚有四五人現在四路嚴拏所有
三省陣亡帶傷及奮勇官兵現飭分晰查造恭候
奉到
恩旨送部查核(臣)已於正月後陸續將雲貴土兵通檄
全撤烏蒙酌留官兵五千四百名東川酌留官兵
一千五百名暫備彈壓搜緝之用其餘官兵亦盡
行撤回四川漢土官兵并咨提(臣)黃廷桂僅於江
外要隘酌留堵緝餘盡撤回其營制兵數田土城
池應如何添設開建及一切善後事宜容(臣)愼重
詳籌分疏請
旨仍一面辦理不敢延誤業於三月二十五日恭疏
題報在案續據各員禀報拏獲東川逆目七里阿虐
竝賊眷五名口烏蒙逆目切黑蘇甲竝賊父母妻
子兄弟十八名口又拏獲烏蒙要犯阿慮等六名
魯甸要犯者捕等十六名東川要犯戈則阿各等
五十三名所有要犯眷屬俱已解省一併發審此
外未獲止有烏蒙逆目擦拉篾所大木那鎮雄頭
目施額東川女頭目安氏業經嚴檄四路查拏總
之凡屬頭目俱應剪除斷難令一名漏網即罪不
當殺亦必須遷徙庶既盡根株斯可絶萌蘖況此
番反覆備極猖狂若非仰頼我
皇上精誠惕厲上格
天心乘勢迎機皆如默助縱以哈元生韓勲之效忠將備
弁兵之用命求如此速捷無論諸文武不敢料百
千萬人皆知有不能(臣)實深感激倍切儆省倘復
以事巳大定狃於俗論稍存姑息不爲邊方百年
計則辜負
聖恩無異於劉起元官禄并何異於禄鼎坤故自始事
至今或謂過於嚴急或謂近於殘刻(臣)皆不遑恤
鬼神鑒察惟期勿欺衾影已耳所有續報情由合
再奏
聞伏乞
聖主睿鑒再現解省審擬之逆首要犯及賊黨賊眷計
一千餘名罪應凌遲斬絞充𤼵遷徙不等若必待
具
題後候部議覆奉
旨准文到日然後𤼵落既恐賊多病斃不獲明正典刑
且日久事畢羣情漸忘亦無以快人心而震苗猓
可否仰邀
聖鑒准(臣)一面具
題一面𤼵落合併請
旨恭候
批示遵行(臣)謹
奏
有旨諭部矣
同日又
奏爲請
旨事竊照滇省新設鎮營調撥别營兵丁補額因其安
土重遷諸多需費屢蒙
皇上隆恩賞給搬家之資俱係動鹽餘銀兩查明大口
小口程途遠近分别給賞在案續因普洱府添設
新鎮額兵二千四百名内除原收普威營兵一千
四百名及新募補額外餘係調撥(臣)標兵一百名
提標及開化鎮標兵各一百名曲尋鎮廣羅協兵
各五十名元江協兵二百名今據普洱鎮總兵官
邱名揚詳稱此六百名兵俱有家口在各本標營
其中或父母年老家無次丁或家口衆多乏人養
贍各兵無力搬移未免分心兩地且景蒙營原撥
普威營兵二百名時因鎮威車茶江壩等處屢有
軍務家口尚在景蒙地方今又改歸新鎮亦應令
其搬移援例詳請照給銀米前來相應仰懇
聖恩一例賞給路費俾得立業成家更可安心用命再
黔省撥往古州清江等鎮協營兵丁先經(臣)具摺
請給搬移之費荷蒙
硃批俞允未准部文行知又滇省烏蒙一鎮除舊額兵
應補外現議增設一營改設一協增兵二千五百
名(臣)已招募足數乘官兵尚未全撤即應新舊相
攙陸續撥往所有搬移家口之費亦應預先宣示
皇仁俾各知曉庶所撥兵丁倍加踴躍而願往者益衆
矣理合一併請
旨伏乞
聖主睿鑒
敕部知照施行(臣)謹
奏
此奏朕嘉是覽之凡有此等應施恩之事皆當密奏以
聞朕自斟酌而行也另冇旨諭該部頒𤼵
雍正九年五月二十六日雲貴廣西總督(臣)鄂爾
泰謹
奏爲恭謝
聖恩事雍正九年四月十一日(臣)齎摺家奴齎回
欽賜(臣)
御書單條一幅對聯一副新織花樣絲布四疋抵滇(臣)
隨郊迎至署恭設香案望
闕叩頭謝
恩祗領訖(臣)盥手莊誦注目諦觀曷勝敬仰曷勝忻忭
恭惟我
皇上
天縱多能
日新富有
萬幾餘暇舞龍鳳於毫端
十指轉旋散珠璣於紙上斯固
聖藻之超前軼後而尤(臣)心之遂願移情夢寐瞻依捧
宸翰之輝煌如傍
玉皇之香案山川間隔睹墨花之璀璨恍覲
慈父於龍墀仗尺素之雲煙爲近
光之日月
頒來萬里不違咫尺於
天顔傳去千秋永貽奕葉之盛事載吟
睿製見天地之同流敬繹
王言識動植之咸若遮橋柳線絲絲剪出春風夾道榆
陰樹樹苞含膏雨翻空麥浪仰窺
帝心之眷注惟在鑿井耕田濺水池珠伏思
聖學之高深早徹鳶飛魚躍隔林鶯舌聲唱太平之歌
拂水柳花點成熙皥之象樂兆民於海晏豈止
輦路塵清示庶職以天和常見
御園景滿寶此鸞翔鴻戲更重於琬琰珪璧之珍聆
兹大吕黃鍾何殊於戛玉敲金之奏懸諸堂上如
傳闕里之書
賜出天邊更得金閶之苧荷蒙
聖主以錦字當華衮之榮矢願微(臣)以尺布佐九州之
被謹此繕摺恭謝
聖恩伏乞
聖主睿鑒(臣)謹
奏
覽卿奏謝矣
同日又
奏爲鄧横已靖蠻賊盡屠恭報情形仰祈
睿鑒事竊照廣西太平府屬之鄧横寨蠻賊積惡猖狂
逞兇肆横左江鎮已革總兵齊元輔不能𠞰捕惟
事因循致賊勢愈張軍威不振經(臣)改委調任右
江鎮總兵官蔡成貴詳悉指示令往料理業經
奏明在案續據軍前禀報並參閱圖形計該寨共分
三甲賊衆本甚兇横地勢原屬險阻加以駐兵半
載既損聲威玩寇多時反驅凖備以致鄰寨畏勢
亦暗許勾連土兵相機更明行觀望因而壕塘之
淺窄者復得開挖寬深墻垣之低薄者復得砌築
堅厚且墻壕層間路徑紆盤兼有地道數寨相通
而又環築礮臺密開鎗眼賊在内有以藏身兵在
外無從駐足故鎗礮不能入入亦不能傷而賊則
處暗擊明半無虚𤼵是此時之進取實較從前爲
倍難該鎮蔡成貴自二月十四日抵軍營後遵照
(臣)言先將攙雜之土兵盡行遣回復將營盤漸次
前移逼近賊寨得步進步即搶築礮臺劄營駐守
示以圍困之意一面捲土砍竹置備火具爲填塘
攻寨計蔡成貴初次督𠞰雖奪取一二礮臺賊已
驚恐亦互有傷亡(臣)據禀報恐或欲圖萬全將復
濡滯又以時巳入夏恐雨水連綿瘴癘漸𤼵或疫
作氣餒更何能剋期竣事因激以榮辱利害之語
示以必勝不敗之機詳札切囑嚴檄飛催隨復𤼵
三等紀功牌並醫創治疫等藥專差持諭速往督
進兹於五月二十二日據該差回滇並報捷千總
王廷彩禀稱自三月二十日進𠞰起兵分中左右
三路以敵賊之四六九三甲無分晝夜不避險難
伺隙即攻乘間即奪計經一月始直逼賊巢凡寨
外各要隘皆爲我兵占踞四月二十四日參將劉
成遊擊王欽袁士傑等督率漢土兵丁斬柵壊垣
奮勇殺入將九甲全平二十八日副將尚清遊擊
陳典等先於天未明時遣用土練暗進四甲埋伏
至二更時分令各站墻兵丁沿寨舉火乘勢攻進
亦將四甲全平所有賊衆除斬殺燒死外餘皆竄
入六甲合夥死拒因即於四九兩甲各暫劄營會
合各官土兵并原攻六甲之參將周儀遊擊羅玉
秀劉欽等併力圍攻至五月初四日巳將六甲賊
寨占奪大半賊衆危急奔赴遊擊袁士傑守備俞
大勇營盤求撫當即拘留看守復據投出之賊首
馮韋高帶領賊黨十二人進寨殺取首惡首級呈
獻有蠻賊百餘人知必不准撫又突出砍柵意在
衝圍逃竄被官土兵亂鎗密桿盡數殺死各割取
首級並獲鳥鎗長桿籐牌腰刀挑刀大旗等件繳
送營盤隨復督兵攻進生擒一百餘賊皆綁赴營
門立即梟首致祭旂纛並陣亡官兵其賊蠻男婦
除傷斃外尚餘六百餘名口俱解赴省城候審𤼵
落初六日俱經全平各寨壕塘現在督填寨外密
竹現巳盡砍該寨惡類並無一漏網等語合諸鎮
將及軍前道府各禀報無異(臣)查鄧横三甲雖強
賊不滿千人而巢穴險固器械堅利即論礮臺竟
多至百餘座黔苗滇猓從無此兇悍是非獨庸懦
如齊元輔輩原不能剋期𠞰滅即全粵文武見(臣)
必欲𠞰滅不但有難詞且將作笑柄意謂事必不
能不如將就及見(臣)嚴行通飭委蔡成貴前往尤
不以爲然殊不知以全省兵力不能制一鄧横任
其頑抗歴數十年則㺜狼猺獞尚何所忌憚是以
(臣)於此舉多有激烈之言從無和遜之意謂置之
死地而後生此外决無勝算非止爲鄧横實爲全
粵計也今仰頼
聖天子仁威終於屠滅不遺根株將通省震動各知警
懼不敢稍有不法事則恩生於害所全實多雖奮
勇弁丁傷亡可憫然死於陣與死於家孰幸孰不
幸(臣)終不敢稍存鄙見視甲士如婦人不責以大
義忍姑息以相輕也除俟總兵蔡成貴呈報進𠞰
詳細并奮勇傷亡官兵查造冊報到日另疏
題報外所有鄧横巳靖蠻賊盡屠情形合先奏
聞伏乞
聖主睿鑒(臣)謹
奏
題到冇旨卿前奏云楊天縱乞休尚未見奏到朕意欲
將哈元生調黔用蔡成貴爲滇省提督卿以爲何如若
與朕意相同其右江鎮員缺孰可勝任可奏來一併𤼵
旨
同日又
奏爲恭報三省豆麥收成分數仰祈
睿鑒事竊照雲南省本年二月雨水微稀雖去冬大雪
豆麥苖甚盛誠恐過時不雨粒實不堅(臣)竊深省
惕至三月望日甘霖大沛遠近均霑嗣後間晴間
雨甚屬調和貴州省春雨無缺穫刈較晚是以兩
省各屬所種豆麥俱獲豐收今行據雲南布政使
葛森詳稱除石屏㠄峩騰越師宗元江新平景東
等府州縣併攸樂地方向不産豆麥烏蒙鎮雄會
澤永善等四州縣因兵燹甫定現在招集人民耕
種收成分數未據冊報外昆明呈貢晉寧宜良嵩
明昆陽霑益蒙自河西阿迷鎮南廣通定遠保山
江川永平楚雄羅平宣威等十九州縣豆麥收成
俱有十分十二分不等羅次南寧建水普洱新興
文山河陽趙州南安浪穹賓川太和陸凉彌勒尋
甸平彝安寧鎮沅恩樂雲龍永北雲南鶴慶麗江
姚州元謀大姚順寧寧州馬龍等三十府州縣豆
收八分九分不等麥收九分十分不等易門富民
廣南蒙化劍川通海雲州禄豐廣西鄧川和曲禄
勸路南威遠等十四府州縣豆收七分八分不等
麥收八分九分不等據貴州布政使常安詳報豆
麥雜糧等項現在收穫通查各屬内定番廣順貴
定龍里安順普定鎮寧清鎮桐梓印江婺川思州
黎平開泰永從平遠等十六府州縣俱係十分收
成貴陽貴筑永寧安平南籠普安州永豐安南甕
安湄潭都勻府都勻縣鎮遠府鎮遠縣清平施秉
思南安化石阡龍泉玉屏青溪銅仁府銅仁縣天
柱錦屏大定黔西威寧遵義府遵義縣仁懷等三
十二府州縣俱有九分收成開州修文普安縣正
安綏陽平越府平越縣黃平餘慶獨山麻哈畢節
等十二府州縣俱有八分收成據廣西布政使元
展成呈報除恭城賀縣修仁昭平容縣岑溪懷集
横州永淳上思懷遠賓州來賓上林河池東蘭等
州縣向不産豆麥雜糧天河一縣豆麥收成頗遲
分數難以預定外興安富川藤縣平南武宣左州
馬平思恩等八州縣大小二麥收成俱有十分荔
浦蒼梧宣化融縣等四縣豆麥收成俱有十分臨
桂陽朔灌陽平樂隆安崇善養利雒容柳城羅城
象州宜山荔波奉議都康等十五州縣二麥收成
有八九分永寧永福義寧北流桂平西林等六州
縣豆麥收成有八九分靈川貴縣永康遷江等四
州縣麥收俱有七分永安州豆與大小麥收成九
十分蕎麥收成八分全州小麥收成八分豆子蕎
麥收成七分鬱林興業新寧等三州縣豆子雜糧
收成有七八分博白陸川二縣并泗城府麥糧鮮
有栽種豆收有七八分鎮安府西隆州歸順土州
蕎麥麫麥收成七八分武緣縣蕎麥收成六七分
向武土州麥收九十分上映土州小鎮安土州蕎
麥收成九分小麥收成七分各等情前來合(臣)察
訪無異相應據實分晰
奏報再雲南省自入夏以來時雨屢降遠近霑足而
芒種日大雨夏至日甚晴據農民稱幸以爲又係
豐年現在高低田畝栽插已完早秧出水逾尺青
葱可愛夏蕎雜豆亦甚茂盛如得仰邀
天恩此後晴雨但不至過甚則今歲秋成又可預卜大有
合併奏
聞伏乞
聖主睿鑒(臣)謹
奏
以手加額覽之京師目今甚旱實知皆朕一人之咎此
中不得已召致之情惟祈
上天鑒諒耳亦不勝批諭
同日又
奏爲欽遵請
旨事竊(臣)自雍正三年十二月初一日
陛辭赴任後遠違
天顔巳歷六載孺慕私衷日久彌切昨歲恭請
陛見荷蒙
慈鑒准於今歲八月初旬内自滇起程於
萬壽令節前扺京踴躍忻幸莫可言喻續於十一月二
十八日摺内陳明俟烏蒙等處佈置停妥於今年
八月初自滇起程緣由復蒙
硃批亦且不必拘定八月至臨期相機再行請旨欽此
欽遵(臣)查雲南之烏蒙東川早已平靖現甚安帖
其餘邊夷外域皆實心向化各享盈寧廣西鄧横
蠻寨亦經屠滅淨盡根株而貴州之古州新疆凡
未歸生苖又復酌行𠞰撫悉入版圖縱有一二寨
招擒殊易即接壤楚界之稿坪落塘數寨原非強
賊現巳懲創不日可以報竣此外三省别無大事
其地方諸務三撫臣儘能料理可以放心乘此空
閒往還不過數月計明年開印後即可回任亦並
無曠誤(臣)謹擬於八月初四日自滇起程敬記
慈諭按程緩行至總督印務實關係重大(臣)於昨歲曾
以三撫(臣)中沈廷正不能制金鉷較遠張廣泗雖
尚未能服衆似猶可以暫署等因附摺陳明續於
另摺内荷蒙
批示臨行時可具題以聞督印可傳諭張廣泗署之欽
此今(臣)起程有日臨行時自應將督印移交惟是
張廣泗現擬親赴古州會同韓勲等經理一切善
後事宜並黔楚苖界之三不管地方俟稿坪事定
亦須就近詳勘將移協安營增汛添兵等事酌商
定議以便
題請計日需時或難兼顧且(臣)衙門三省書吏三省
文卷例隨督印自滇移交甚屬繁重(臣)曾密商張
廣泗亦稱多有未便合併請
旨或將督印仍交張廣泗令伊赴滇署理或暫行收貯
令三撫臣各於本省暫代行總督事俟(臣)回任再
將事件移交統乞
聖主睿鑒
裁示遵行(臣)謹
奏
卿來京見朕不過暢我君臣一時之情耳而三省苖疆
甫定尚需鎮靜彈壓善後事宜更資料理況朕萬壽廷
臣亦皆不令行禮卿萬里往來匆忙一見更覺難以爲
情朕當再加詳酌降旨至總督印務或令高其倬前來
署理或令三撫分任處臨期亦有旨朕意於今冬或明
春著令卿來今朝中尚少一贊襄機務之人朕正在籌
畫大概并諭卿知可静候朕旨而行八月之期不必也
同日又
奏爲覆
奏事竊照廣西布政使元展成前請以分𤼵進士派
交各府知府學習一摺荷蒙
硃批與督撫商酌爲之若意見相同應請旨可具題來
欽此欽遵錄示到(臣臣)謹按欽奉
上諭以今科中式進士分派各省藩臬衙門令其學習
三年即於所派省分試用補授者正以藩司衙門
爲一省錢糧之總滙臬司衙門爲一省刑名之總
滙但能用心學習三年必有一長於該進士大有
禆益即於該省分大有禆益也兹據元展成奏稱
通省政事雖出於藩司要皆總攬其綱領與州縣
官親民者有别且收放錢糧事有成規可無庸學
習再命盗案件例由州縣解府審詳到臬司衙門
已屬成讞即有供情未協亦仍駁回府其民間細
事非臬司逐一親理若令入藩臬署内學習又與
内幕相親亦恐滋弊是分派各省進士不如於知
府衙門學習之爲親切等語(臣)查一應事件無非
情理守正持平端視大吏故宣化爲藩不止司錢
糓弼教爲臬不止司刑名此外省樞紐之地實觀
政者之準的也若不令學習於藩臬轉令學習於
知府是猶使觀水者舍江河而就溝渚其能識源
流者幾何(臣)愚以爲分派學習除藩臬衙門外督
撫糧鹽道衙門亦應酌派總在省會易於觀摩似
不必分派各府轉不能時常接見無以試驗其優
劣也惟是有教斯有學有傳斯有習竝非止於陞
堂片時令其侍立靜聽而即可望其知能或間𤼵
一案令其擬看或故作一問令其裁答或實指一
事令其條陳或虚設一疑令其剖斷或差令查勘
或委令督催或閒論夷情或詳說地勢就其言動
觀其才識指示是非改正錯謬如此三年庶學習
進士或可半有成材至於學習署内恐與内幕相
親將來滋弊此事惟在本官即如書吏未嘗不在
署内與内幕隔别原不得相通作弊不作弊亦豈
限於署内署外各衙門二堂以外儀門以内但擇
閒房二三間即可爲學習之所其日用薪水應酌
量資給俾無窘廹庶益奮興(臣)現於分𤼵雲南新
進士九員内將一等次等者派往撫藩各衙門學
習留又次等二員在(臣)衙門學習仍不時傳集合
考其所學分别勤惰以示勸誡在各省各有不同
總期仰體
聖意造就人材竝可不必題請通飭除知會撫(臣)金鉷
札覆布政使元展成廣西可否照行聽其再酌外
緣係錄示商酌事理合備陳愚見繕摺覆
奏是否有當伏乞
聖主睿鑒
批示施行(臣)謹
奏
是
同日又
奏爲續報𠞰撫生苖并收繳軍器事竊照古州之滚
蹤寨頑苖恃險負固抗招經(臣)委令署古州鎮董
芳遣撥黔粵副將趙文英潘紹周帶領弁兵進𠞰
并歸誠苖衆繳械納糧各情形業經繕摺
奏明在案復查新疆地界寬闊二千里遠僻生苖未
經招撫者尚多即已受招撫之苖爲生苖牽制猶
懷疑貳者亦仍有數寨若不徹底清理稍有將就
終恐無以善後隨又切諭鎮將勒兵廵遊相機𠞰
撫去後續據禀報自滚蹤徹師後凡從前觀望及
歸向未堅之寨各皆呈繳器械願納條糧誓爲良
民竝無異念惟有已有厄有路石格四寨尚未出
投更有邱車一寨恃強阻抗若不示懲無以服衆
業於四月初二日復委副將趙文英潘紹周參將
施善元等領兵前往料理據沿途經過歸順各寨
皆踴躍慇懃效力恐後因各加奬慰以堅其志初
六日兵抵高舊寨當據有巳有厄有路三寨各苖
凂求鄰寨苖頭帶領來求收撫時並未准撫初七
日進至邱車附近劄營而邱車寨苖已擂鼓舞刀
準備拒敵該將等於初八日五鼓分兵三路進𠞰
苖衆亦分路拒敵官兵併力奮攻連破關隘數道
自辰至未苖衆大敗隨直搗巢穴踞地駐兵初九
十等日復行搜捕十一日夜該寨餘孽於對山喊
呌饒命徹夜不止十三十四等日有苖人阿羊赴
營禀訴山苖原不知
王法從前聽了苖頭阿桶的話勾結各寨不許繳械上
糧原是實事今官兵殺進來衆苖都知怕懼只求
寬限願盡數繳出刀鎗做好百姓等語復三次帶
領男婦老幼到營哀懇又據有已有厄有路石格
四寨苖人各負軍器投繳訴稱被脅附和實由阿
桶指使衆口同聲當著將阿桶綑獻詢供不諱即
經梟首示衆尚不肯收撫仍議痛懲直至二十一
日衆寨羣苖哀求情廹邱車軍器亦已繳齊始令
合款諄詳開諭各皆傾心受撫誓作良民續又據
附近已撫之鄙倍平宇歹擺等寨苖人背負刀鎗
到營禀稱各家留得一兩件器械原為防備山苖
今邱車寨既已𠞰除都做好百姓還要這器械何
用所以盡數繳來等語隨各加奬賞一併收存計
此次所收合赴鎮所繳鳥鎗苖刀弩弓標子桿子
皮盔甲等項共二千一百零二件從此遠僻山苖
始知懷畏矣又據都勻協副將卜萬年等禀報革
招來牛等寨自經遵諭搜𠞰後俱求安插矢願歸
誠該將等暫准羈縻仍暗地訪察欲分别誠僞再
定𠞰撫而諸苖歸寨後各皆安心樂業所繳鎗刀
標弩共計六千五百六十九件其感恩悔罪之誠
即於此可信似無庸再𠞰者(臣)查邱車一寨強大
頗類滚蹤有已諸苖反覆未如定旦示𠞰示撫宜
别寬嚴若使滚蹤不滅邱車必不服有已等寨亦
不順猶之定旦不懲革招來牛等共一百三十餘
寨亦仍有觀望必不肯投從前張廣泗委辦古州
因惟示恩惠未加兵威而副將趙文英又極言恭
順深信不疑(臣)故預料該寨之必將蠢動而速調
粵兵及粵兵甫來而形跡已露一經嚴𠞰始復帖
然此相因之勢亦反還之機少有粉飾必至貽誤
前車之鑒固不敢仍蹈覆轍也今兩處續收鎗械
又共八千六百七十一件兇器既繳兇心自熄而
楚粵河道現已通行各處城垣現已完備論目前
大局粗可稱就緒惟通粵江路尚有滚塘一處當
水陸要區雖不頑抗亦不投撫若不制伏終有阻
礙(臣)已密囑董芳令廣西參將施善元於撤兵回
營之便乘機辦理務期了當竝札致撫(臣)張廣泗
仍將舊撫新撫遠近各寨詳細查勘再商同鎮將
等將一切善後事宜妥議定擬容(臣)斟酌覆核會
疏具
題請
旨遵行外所有續報𠞰撫生苖并收繳軍器緣由合再
奏
聞伏乞
聖主睿鑒(臣)謹
奏
覽奏知道了善後事宜卿自然料理妥協也
同日又
奏爲奏
聞事竊照南掌國夷目叭猛花等進
貢回滇(臣)委員照看起程並差目兵二名暨土把總
召猛比伴送回國嗣據普洱總兵官邱名揚知府
佟世廕等禀報該差等伴送夷目於八年十一月
二十四日至該國界内之戈奈地方有猛洒叭先
率領數百人於五十里外跪道迎接將
敕書安設龍亭供奉緬寺叭先復率領大小頭目人等
行三跪九叩頭禮敬謹護衞叭猛花隨寫緬文差
先目二人馳報該國王於十二月二十三日差回
猛洒恭請
敕書
御賜由猛喇上船沿途地方該國王皆差頭目敬謹迎
接至雍正九年正月十五日抵埧烏離南掌百餘
里該國王島孫先遣大叭目四員帶領二千餘人
備金銀綵花龍船四十餘號設
龍亭香案親出五十里外跪迎至新造公館内供奉
敕書
御賜畢島孫行三跪九叩頭禮復齋戒三日始恭迎進
署行禮如初然後叭猛花敬捧
敕書跪授島孫島孫跪接開讀畢又捧
御賜一一傳觀點交明白該國君民歡聲雷動舉手加
額齊稱自有南掌以來從未有此榮寵蒙
天朝聖主恩賜惟有世代頂戴其感激實出至誠留該
差等住二十日極其敬重於二月初六日該國王
遣目先教先喇二員並後生十一人齎捧謝
恩蒲葉泥金緬字表文一道隨經譯出情辭諄懇等語
禀報到後該目等抵省(臣)傳見面加勞慰據來目
禀稱國主感戴
天恩無可以報惟有一心歸誠世世子孫不敢忘
天朝大恩再銅䥈一對物雖不堪係祖代相傳之物國
主請獻
皇帝以表小臣誠心五年再貢時差目人等見此銅䥈
即如在本國一般外象牙雀尾籐席樹頭酒四種
係國主呈送總督以見感念求收留等語(臣)查所
稱銅䥈即係大銅鑼外夷草野意雖誠而物甚微
恐違體制既未便入本若令其帶回又非遠人之
表文并譯出漢字副本另疏代
題外存貯銅䥈緣由合併聲明再莽國請貢一件(臣)
前奏摺内荷蒙
硃批極好之事此皆卿代朕宣猷之所致但總宜聽其
自然不必有意設法誘致蓋此等事乃國家榮幸之
實跡惟静待
天恩非人力之所能者欽此(臣)查莽國土名阿瓦即緬國
西南之夷無有大於緬者因有外域整邁即八百
媳婦國衆亦至十萬舊隷緬屬後互相仇隙歷年
争執整邁曾於七年冬差目納款情願歸誠據普
洱文武公禀欲求允許(臣)經嚴批不准以十可疑
駁去嗣後鎮府等密差查採始知整邁前曾誑緬
國以爲我國已投
天朝欲借聲威以示恐嚇故前此莽子未敢加兵因於
去歲十月先差大頭目莽古叮叭喇等赴車里一
以賀刀紹文承襲宣慰并以探聽整邁歸附虚實
適南掌夷使叭猛花等回國相遇於九龍江而守
備燕鳴春送夷使過江亦與莽古叮等相會問答
款洽之際復備悉整邁投順(臣)不允許緣由其慶
幸傾服愈出意外是以諄切懇囑至再至三若惟
恐弗准者此實出於自然(臣)初無招致之意續於
五月初十日據總兵邱名揚探報莽國𤼵兵二萬
令國王之子同莽古叮統領問罪整邁現在相持
其所屬小國亦聽調幫兵等情(臣)隨密諭鎮將但
於内界廵防勿許過江驚擾勝負聽之仍行探報
覆
奏伏乞
聖主睿鑒(臣)謹
奏
總聽
上天慈佑
雍正九年八月初一日雲貴廣西總督(臣)鄂爾泰
謹
奏爲欽承
恩諭再攄愚忱事竊(臣)欽遵請
旨一摺於七月二十日接奉
硃批卿來京見朕不過暢我君臣一時之情耳而三省
苖疆甫定尚須鎮静彈壓善後事宜更資料理況朕
萬壽廷臣亦皆不令行禮卿萬里往來匆忙一見更
覺難以爲情朕當再加詳酌降旨至總督印務或令
高其倬前來署理或令三撫分任處臨期亦有旨朕
意於今冬或明春著令卿來今朝中尚少一贊襄機
務之人朕正在籌畫大概并諭卿知可静候朕旨而
行八月之期不必也欽此(臣)跪誦之下如親覲
天顔如親聆
天語激切瞻依莫可言喻而尋繹萬里往來匆忙一見
更覺難以爲情句熱血奔心復不禁淚下盈襟矣
伏念三省苖疆廣狹不一(臣)數年以來凛遵
聖訓已料理一十六處雖𠞰撫異施遲速各别然大率
多一番懲創斯增一分寧帖今大局甫定諸務須
籌安輯調停更非易事若不用猛力斷難圖成若
不具恒心終難善後此中緩急細體方知以(臣)薄
劣固猶期之數年後也况一切民事多未就緒如
疏濬江河挑築溝壩墾闢荒蕪焚烈山澤皆地方
之遠計尤邊省所急先(臣)雖竭蹶料理亦略有規
模獨因廢弛日久一時難以俱興猶未敢
題報凡此兵民要務皆(臣)所有志而未逮欲懇請
陛見既少慰私衷並敬領
訓示再馳回滇任盡心調劑以二三年爲期然後入侍
左右少效奔走此(臣)之至願亦(臣)之厚幸也兹蒙
恩諭再加詳酌或今冬明春著(臣)來京並委署分任之
處一併
降旨(臣)當欽遵静候安心辦事斷不敢少有延挨亦不
敢少有將就也爲此繕摺覆
奏伏乞
聖主睿鑒(臣)謹
奏
覽巳命高其倬來滇矣到時卿自悉知其餘事件總俟
卿來京面諭路上量力行走不可勉強奔馳過於勞碌
必遵旨行
同日又
奏爲
皇威巳靖苖氛
天象特昭瑞靄事竊據廣西布政使元展成等詳稱雍正
九年五月二十九日卯時旭日初升祥雲捧護日
旁有宛然山字結成不散綵色繽紛似芝似蓋山
形靉靆爲阜爲陵儼舞鳳於丹山煙霞縹緲拱赤
烏於碧落瑞靄絪緼歴卯辰已三時之久遍府州
縣四屬之區文武兵民咸稱爲南寧未聞之上瑞
鄉村城市共慶爲西粵未睹之奇祥等情又據左
江鎮總兵官蔡成貴呈稱自剪滅鄧横賊寨奉檄
撤兵於本年五月二十二日抵署即於二十九日
特見異瑞等情各到(臣臣)查粵西爲猺獞狑狼之
雜處惟多瘴雨蠻煙鄧横爲兇惡獷悍之渠魁久
肆苖氛惡焰一朝屠滅頓開化日光天合省震驚
悉畏雷霆烽火下民之怨氣盡散撥霧披雲
上蒼之和氣旋施回春煥采故於戢弓櫜矢之際特呈金
柯玉葉之奇童叟呼嵩歷三時而結字臣民額手
遍四屬而同觀感
北闕之動
天咸頼
一人有慶頌南山之成象羣祝
萬壽無疆除經撫臣具疏
題報外謹繕摺奏
聞伏乞
聖主睿鑒(臣)謹
奏
業已題到矣
同日又
奏爲覆
奏事雍正九年六月初十日大學士公馬爾賽大學
士張廷玉寄信内開雍正九年五月十五日奉
上諭聞廣西鄧横苖寨憑仗險阻屢攻不克因思京師
冲天礮一種若用以攻擊苖寨似操必勝之技查冲
天礮大者重七八百斤小者重三百八十斤遠道運
送以小者爲便爾等可寄信詢問總督鄂爾泰若攻
取苖蠻地方須用此礮即具奏前來朕𤼵礮二位並
選精熟礮手二人一同前往至於應送何省何處亦
令鄂爾泰酌量定奪倘攻取苖寨不必用此或此信
到日苖疆軍務已竣亦即據實奏聞欽此遵
旨寄信前來等因到(臣臣)捧讀之下感奮惶悚一時交
集敬念我
皇上萬幾宵旰無慮不周以鄧横一賊寨而屢攻不克
猶致上厪
聖懷此天下兆姓之福亦(臣)等大吏之罪也因欽奉
上諭之前鄧横已報捷音暫不須用故未
奏請查冲天大礮實攻擊之竒器果能熟悉礮規遠
近高下不差尺度則無堅不破亦何險可憑惟是
此種礮位俟未便留置外省且蠢爾苖蠻原無大
伎倆但將領少具勇謀鎗礮即可操必勝(臣)於各
苖蠻之役又製有西瓜炸礮火毒羣蜂礮並火箭
火磚等件用以攻寨亦頗便利前於烏蒙攻破涼
山木城近於鄧横攻破四六九甲俱甚得其力三
百八十斤重冲天礮二位俟或有須用之處(臣)再
當請
旨頒𤼵然仰頼
天威百蠻震疊惟願永遠更不須用此礮則邊疆幸甚
(臣)愚幸甚謹據實覆
奏伏乞
聖主睿鑒(臣)謹
奏
甚是
同日又
奏爲覆
奏事竊(臣)恭報鄧横已靖情形一摺荷蒙
硃批題到有旨卿前奏云楊天縱乞休尚未見奏到朕
意欲將哈元生調黔用蔡成貴爲滇省提督卿以爲
何如若與朕意相同其右江鎮員缺孰可勝任可奏
來一併𤼵旨欽此查楊天縦原係能事提督獨以年
近八十兩耳重聽考驗稽查恐不無錯漏是以(臣)
前經奏
聞擬令乞休續因軍務未竣須人料理故不得不暫緩
今已密札囑伊具本矣黔省苖疆關係緊要且楚
粵邊界尚有應辦事如蒙
聖恩將哈元生調黔實可以有濟雲南提督員缺統轄
九鎮方隅遼闊雖苖猓雜錯接壤外夷然地方寧
静營伍充實但得操守端謹可以服人訓練嚴勤
可以馭衆之提臣即可以收實效而勿隳前功左
江鎮總兵官蔡成貴耿介自持從無苟得操練約
束不避嫌怨若補滇省提督亦可以勝任雖伊賦
性孤直多與人不和然(臣)能相規伊亦相信同省
共事自可以相與有成也至左江鎮員缺當水陸
要衝汛連交阯營接廣東雖鄧横已除諸務猶須
整頓現在三省副將内無可勝此任者查雲南永
順鎮總兵官霍昇雖器局微小似非大材然操守
謹飭不減蔡成貴練兵有法不讓哈元生且諸事
留心俱可條理移調左江殊可以資彈壓其永順
鎮遺缺查(臣)所屬副將内將來可用總兵者僅三
四人或尚須造就或尚少功勤或要地未可擅離
或擬留用要地現在俱未便陞補懇請
特簡補授或將山永協副將冶大雄補授庶邊防各有
能員(臣)亦得資指臂之用矣謹繕摺覆
奏伏乞
聖主睿鑒
採擇施行(臣)謹
奏
覽冶大雄已有旨著署彝陵總兵矣軍前需用人員甚
多各省要鎮多將就委用一時不得其人三省員缺卿
只可酌量補調越銜不合例不必論也霍昇之缺可遞
行擬員言之高其倬具奏請旨
同日又
奏爲蕎自天生蟲爲鳥食
天庥滋至
聖德靡涯事竊惟兵燹之後難冀豐盈螟螣爲災何能
驅捕雖曰種由誕降未聞新條𤼵自陳根即謂蝗
不成殃未聞禽鳥能爲掃蕩查得烏蒙新改之昭
通府自從大兵進𠞰屠滅逆猓之後人煙稀少田
野荒蕪商賈不來米糧甚貴(臣)念地方新定一切
佈置皆以食爲先憂心如焚恐難接濟計檄飭該
鎮府各員所安插土著之殘黎招徠遠方之農賈
凡歸業遠來者巳不下數萬人雖令分寨給田各
與資糧牛種督率耕種又檄𤼵别郡之米减價平
糶更委專員買蕎種數百石於大關壩等處凡屬
隙地皆令犁種以資秋冬民食然私心熟慮亦止
期可免匱乏並不敢過望饒餘隨於六月初間再
委糧儲道黃士傑親赴昭通并歴東川令遍行查
勘督催料理續於七月初十後屢據各員禀稱昭
通府之稻田壩八仙海等處及魯甸各寨禾苖俱
極茂盛再各處蕎苖碩大異常早者七月盡即可
收割更可異者去年夷人種過蕎地本年並未犁
燒今悉從舊根長出新蕎花實繁茂與本年新種
者無二東川府巧家等處亦然官弁漢夷懽呼慶
幸謂從來所未見亦所未聞因名曰天生蕎又六
月二十八日八仙海稻田壩等處禾苖忽生赤蟲
長寸許無毛蠶食稻葉該鎮府等情急無措呼(臣)
名虔禱詞語甚厲忽有烏鴉數千飛鳴捕啄一二
日間噉食罄盡而鴉亦不見稻苖並無傷損轉益
茂盛誠屬竒事定獲豐年等語(臣)接閱各禀初不
敢以爲信及密加查訪道路兵民皆互相傳說而
前所委員並糧儲道黃士傑亦適回省復經細問
所道更詳並稱睹此竒異商民踴躍米價巳大減
且遍觀城郭鄉村不獨酒米鹽布上市充裕而一
切蔬菜俱全較從前尤勝其東川城工該府全用
石砌現有規模昭通城脚需用五面石巳打就一
千五百餘丈現在催趲燒磚不日興工衙署營房
已蓋造及半俱無遲誤等情(臣)查昭通地土素稱
肥沃近省各府實皆有不如因向爲兇猓所據故
人視爲畏途今既洗除惡類將實以良民則但能
悉心調劑毋躁毋忽不三五年實可謀富庶况蕎
自天生誰來下種蟲爲鳥食不期其然粒我烝民
益信
帝德之無遠弗届殲兹蟊賊羣識
聖心之無物不孚雖
上天之仁愛憫此邊隅實
一人之精誠積於宵旰(臣)親逢嘉瑞睹兆姓而懽忻伏
念因施捫寸衷而凛慄除將一切事宜敬謹料理
陸續
題奏外所有據報覆查兩郡稻蕎緣由理合繕摺奏
聞伏乞
聖主睿鑒(臣)謹
奏
以手加額覽焉
雍正九年九月初二日雲貴廣西總督(臣)鄂爾泰
謹
奏爲滚塘𠞰撫已竣古州大局全定事竊照黔屬古
州地方道里遼遠山川險深村寨稠繁人丁頑悍
自歷經𠞰撫已八九就緒獨有下江滚塘等數寨
居黔粵水陸接壤之咽喉雖不敢逞兇亦不甘投
順恐將來把持道路阻截兵民出没於新定之區
終無以善後是以復令鎮將等官假撤回粵兵路
過該地乘機料理(臣)已附摺
奏明在案陸續接據署古州總兵官董芳等禀報滚
塘有内外二處在内者已願歸誠在外者亦有數
寨求撫惟才瓦擺雪加的等寨約千餘戸因後路
通連老荒山綿亘四十餘里與粵西思恩羅城兩
縣地方接壤崇山深箐人跡罕至恃有退藏之地
逞其頑抗之習若議懲創必先把截後路奪踞高
岡方可進取但下江一帶從未加兵此舉實關係
各寨之觀望不得不愼重圖維該署鎮擬親統官
兵仍派副將趙文英潘紹周施善元分領合攻布
置已定於六月二十一日五鼓自諸葛營起程由
水路前進順流迅速午刻即抵蘇洞江登岸鎮將
等各選帶精兵盤坡越澗而進先見兇苖百餘人
各執器械於嶺上排立呐喊官兵直上甫至半山
隨有伏草兇苖突出拒敵官兵奮勇𠞰殺趁勢搶
登山頂各苖勢不能敵即棄械潰逃時因日暮未
便窮追即就山梁劄營二十二三等日先分兵截
住苖寨後路即進攻才瓦加的兩寨苖衆帶傷奔
逃隨將該寨燒燬分頭追捕二十七日有蘇洞勒
龍二寨苖頭帶領塘根等十寨苖人赴營繳械查
此係未曾拒敵寨分當即收械准撫後才瓦加的
等寨苖衆亦央隣寨頭人求撫因其先既抗頑繼
復狂逞寨雖焚搗苖未剪除無以示儆戒遂逐出
不准復督兵搜擒遍歷山箐各有斬獲且得鎗械
甚多後將諸兇苖首級懸示各寨羣苖莫不戰慄
而才瓦等寨餘孽尤魂驚膽落復將所有藏匿之
軍器凂求勒龍寨頭人一併負赴營盤哀求饒命
並願納糧當差察其情狀甚屬誠切當將諸苖羈
留傳集内外滾塘苖衆訂期款諭時附近各寨及
散處下江一帶百里内外寨分並住居深僻從前
招撫未盡之苖未奉傳喚亦各背負鎗刀絡繹而
至皆聚集營門輸誠請撫該鎮將等提出才瓦諸
苖嚴加斥責剴切宣諭該苖等感泣服罪誓願歸
誠而各寨苖衆皆合口同聲願永爲良民誓無反
覆隨經合款刴諭令各回安業料理事竣撤兵回
營現在上下兩江遠近各處苖寨均已𠞰撫平定
地方又約千里可圖乂安等情(臣)查苖蠻之畏威
每甚於感恩若威無可畏亦恩不知感故必先創
懲而後收服庶足以懾其膽而堅其心此從來料
理苗疆之大較也古州地廣苗多勢險習悍鎗礮
銳利不减於官兵故𠞰撫之役視各處爲倍難幸
次第緩圖均有頭緒惟此滚塘等寨猶敢自居化
外既當水陸之衝途復介黔粤之要害倘因事已
垂成少有將就將來必生事端又滋搖惑是以(臣)
故示嚴急俾知不了不休每痛責文武實亦不得
已之施爲今董芳趙文英等毫無旁顧一照(臣)所
指實力妥辦既無容縱亦不牽連遠近苖衆皆知
畏知感而遠僻畸零之寨並不招自至繳械輸誠
楚粤江路通行現在商船皆直抵鎮協新城下目
下古州大局始可謂全定但得任黔文武各攄忠
誠加意撫馭絶漢奸之往來嚴兵役之騷擾勿有
事而隱諱致小成大勿無事而鋪張計賞希功則
數年以後將爲富庶之鄉即黔屬内地皆有所不
如(臣)亦與榮光而志願遂矣除將自七年冬以後
料理𠞰撫情形容敘疏恭報并續開新疆應添兵
設營酌調將偹及一切善後調劑事宜另疏請
旨遵行外所有古州大局全定緣由合再奏
聞伏乞
聖主睿鑒(臣)謹
奏
覽奏知道了新疆添兵設營總不可惜目前之小費而
貽將來之大患詳愼爲之
硃批諭旨卷一百二十五之十七
