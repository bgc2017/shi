欽定四庫全書
硃批諭旨卷二百十六之一
硃批趙弘恩奏摺
雍正六年十月十五日湖南按察使(臣)趙弘恩謹
奏為遵
旨陳奏恭謝
天恩事竊(臣)接怡親王大學士張廷玉寄信雍正六年
八月初三日奉
上諭各省藩臬有准其具摺奏事者亦有本人未曾奏
請具摺朕遂未曾降旨者今思藩臬乃地方大員應
准其各就所聞所見具摺陳奏且即此可以觀其人
之居心辦事爾等可寄信與湖南按察使趙弘恩伊
若有陳奏事件初次具摺差人交門上奏事人轉奏
嗣後從何處轉奏朕再降諭旨可也欽此轉寄到(臣)
竊(臣)一介微賤毫無報效於(臣)父趙世綸(臣)母李
氏及銹爛軍器各案内(臣)俱應罷斥治罪深荷
皇上重疊天恩特賜寬宥復拔授按察使(臣)清夜自思
不特功名榮祿出自
浩蕩隆恩即身家性命皆蒙
聖主格外保全(臣)雖犬馬少具人心感愧交迫寤寐警
惕惟有恪遵
聖訓實心實力急公辦事聊效萬一兹復蒙
特諭准(臣)具摺陳奏聞
命之下益深惶悚謹將地方事宜三條另繕一摺恭呈
天恩謹
奏
覽奏知道了條陳三款一摺留中候朕詳閱另行批發
同日又
奏地方事宜謹開陳於後
一湖南地方苗猺繁多内有已附州縣者有歸屬
土司者有竝無約束者若輩不憚箠楚惟懼殺戮
肆害居民已非一日(臣)細加察訪起釁之初一由
漢姦勾引教令一由居民借騙攘奪及至告報到
官地方有司又往往袒護不究是以搆怨愈深擾
害無已(臣)所聞既確當即嚴禁察拏其有民苖搆
釁未結之案督令作速秉公清理但内地察禁既
猺歴來每寨止設寨長一人遇有事件彼此推卸
今應每縣僉選諸苗悦服者一二名立為苗長捕
緝稽察一惟苗長是問每三年無過奬賞一次則
推卸之弊庶幾可杜其無管生苗有能改邪歸正
者應聽文武員弁開誠化導如其率衆投歸酌給
寨長千百戶執照報明督撫立案每三年無過亦
予奬賞倘再有頑梗兇横更肆刦擄者應請動兵
擒𠞰立即正法再查湖南州縣遇有苗猺刦殺民
人之案文武隣境多未會差兵役合力追擒更或
互相推卸延至限滿查參或混援苗猺自相穴鬭
或捏稱是讐非盜朦朧外結陋習相沿有長兇風
一設立耤田攸關典禮守土官員泛視怠忽理應
從重治罪前廣西桂臨縣知縣楊詢朋抛荒耤田
荷蒙
聖恩令其管理十年嗣後各省管理耤田官員有怠玩
者即照此例行欽此(臣)之愚昧恐有不肖牧令於接
受前官交代時因有經管十年之例思欲自卸仔
肩捏揭栽陷亦未可定而離任之員仍留原任地
方則交接官紳攬情說事勢所必有應請
敕下各省嗣後州縣交代其前項耤田及壇宇農具有
抛荒傾敝者接任官詳報上司該上司委員勘實
然後將前任怠玩之員
題請革職照毁棄大祀神御之物律杖一百徒三年
仍照原動價值追出交給接任官酌動修整造册
報銷倘接任官仍無整理或交代徇情并平時有
怠荒者應令該管知府每於盤察州縣倉庫時即
就便勘驗不時揭報照此究追知府徇隱失察照
一大小官員荷蒙
皇上格外施恩將錢糧耗羡分給養廉使之屏除苞苴
悉心辦事凡有分釐之得皆是
高厚之仁然湖廣一省耗羡係按所屬額編錢糧扣算
由州縣分交該管司道府廳收受如守廵各道中
有每年可得銀一二千兩者有僅得二三百兩者
府廳州縣可以類推多寡未均恐啟覬覦貪圖之
念應請
特敕督撫將通省錢糧加一耗羡槩行随餉解貯北南
兩藩庫除扣存三分公用等項外儘其所餘銀兩
酌量司道府廳州縣大小繁簡派定數目按季給
皇仁一體均沾實惠矣
以上三條是否可採統乞
聖裁謹
奏
覽
雍正七年四月二十四日四川布政使(臣)趙弘恩
謹
奏竊(臣)接管署布政司事劉應鼎移交支存正項錢
糧除江寧省協餉短少并前任布政使羅殷泰虧
空於各原案歸結外應存銀七十九萬九千八十
一兩零又另存案候歸入正收雍正五年自首准
抵七年條糧部撥封貯鹽茶課各年續首糧課各
官完貯虧空贓銀支剩扣還軍需餉米工料竝各
年鹽茶耗羡雍正六年條糧火耗暨暫存雍正二
三四五年未領俸工花紅寄庫軍需雍正四五年
耗銀報資兵馬奏銷部書飯食前布政使管承澤
署司劉應鼎各任内平頭等項共銀一十八萬五
千九百七十九兩零再查正項内有借墊銀一萬
三百七十四兩零係未經
題明之項(臣)隨清查檔案或係急等製僃軍裝或係
接濟行間兵食以及祀典難缺皆屬詳明撫臣通
融一時現有俸餉本款可以收還不難歸補再(臣)
任内亦曾於四月十一日因提標借支修補軍裝
器械銀二千兩批司查議詳明借給議俟於秋季
俸餉公費内扣還在案錢糧絲毫為重(臣)職司出
納其一切别項借墊及各營無事預支餉米(臣)斷
不敢擅行那動惟間遇關繫軍營地方緊要事務
毋庸
有此等借墊除詳督撫示行外亦必據實奏
聞再通省存倉米穀麥荍豆粟青稞等項(臣)恐州縣中
有侵那虧缺之弊現已派委隣府隣州盤察又忠
孝節義祠暨
先農壇耤田(臣)恐有置辦未僃之處亦現在委員勘
報合并陳明謹
奏
今命爾署理湖北廵撫印務雖係代攝為日甚久汝川
藩職分内事俱當一一告之於署任庶便次第接辦湖
北去川不遠仍當留心不時訪察毋謂不在其位不謀
其政而置之膜外也至於湖北之任不可以為署篆而
稍涉因循延諉再者改流苗民不法一事務須秉公審
理尤不可借恐長刁風一語開脱劣員苗民之刁風固
不可長有司逞私滋擾誤國殃民之習縱而不懲可乎
必屏却一切瞻顧執法研究使無纖毫遁情方為不負
朕之委任也勉之苗夀等來亦有面諭之旨
同日又
奏竊查前任布政使管承澤署司劉應鼎各任内積
有平頭并支剩地丁奏銷飯食及雜項耗羡充公
銀兩内除因公支用已經造册詳報准銷外剩銀
一千九百二十二兩零俱已交(臣)接管(臣)到任以
來收放錢糧亦巳餘出平頭二百餘兩隨查川省
民賦奏銷現今每年有給部書飯食銀一千三百
兩向係攤派州縣自雍正六年停捐(臣)擬將雍正
六年應給飯銀於前署兩司平頭銀内動支其七
年飯銀於(臣)任平頭内支給再有餘剩另充公用
再(臣)衙門辦事之書辦每班三百餘人正資供辦
各州縣解司條糧每百兩向有伊等飯食銀六錢
查係出於州縣收糧積平銀内又有支放俸餉養
廉給帖發憑等陋規每年共計約六七千兩又查
伊等飯食紙筆等項每年約實需銀四五千兩(臣)
欲僅留條糧飯食一項而目前實未敷用今將有
累屬員兵民等項陋規俱逐款嚴示禁革訖其餘
無礙陋規暫為存留以資其用俟條糧墾增可得
飯銀四五千兩再為漸次裁革是否可行伏乞
聖恩訓示再現今丈量科則册籍(臣)恐各屬造報未能
畫一致滋駁換耽延而書役更得藉端需索隨擬
就册式詳送撫臣核定通發各屬照造并察禁府
州縣均不得絲毫派擾民間合并陳明謹
奏
覽奏知道了照所請行移明署任可也
雍正七年八月二十四日署理湖北廵撫印務四
川布政使(臣)趙弘恩謹
奏為恭謝
天恩事竊(臣)於本年五月十九日荷蒙
聖恩命(臣)署理湖北廵撫印務聞
命自天戰兢無地獨是(臣)智短才庸撫躬愧懼受
恩愈重報稱愈難惟有凛遵
聖訓不敢以已卸川藩之事少為推委又不敢以署理
撫篆因循延緩竭此身心矢志勤慎不避嫌怨不
辭險阻以仰報
聖主深恩於萬一耳(臣)於五月二十二日將布政使印
務交送臬司呂耀曾署理交盤完畢至七月初四
日起程於閏七月初二日抵襄陽府十三日抵常
德府會審之案另摺奏
聞再(臣)途中詢問年成俱云德安府屬晚禾受旱武昌
漢陽等府入秋以來雨澤愆期容(臣)到任查明陳
奏岳州府常德府入夏少雨八月初六日起至初九
日止日夜得雨雜糧蕎粟大為有益合并陳明為
此恭謝
天恩謹
奏
湖南廵撫王國棟心有餘而力不足清慎勤三字朕皆
許之然不能擴充識見毫無益於地方殊不勝任今命
爾廵撫湖南矣可勉竭公忠企及鄂爾泰田文鏡李衛
之居心行政以副朕望諸凡不必急求速效孜孜無倦
循序料理自有就緒之日汝等封疆大臣首以馭吏導
民整飭風俗為要潔已立名隨事應辦皆末節也湖南
兵民刁悍兵不畏將民不尊官在下有陵上之心在上
有怯下之勢所以法令不行姦頑無忌甚為難治之省
凡督撫其地者必先勉勵令通省共信不疑然後方可
有為慎勿輕忽妄舉率意紛更一切興除動作皆須奏
請斟酌妥確始見之施措於此處加謹加密更為切要
至若開拓苗疆駕馭土民殊非急務即就湖南目今兵
民情形而論亦非其時必待數年後威布化行民懷吏
畏風俗醇樸營伍精練諸務妥協庶可言及也否則不
端其本而惟末是趨恐不免有覆餗之虞慎之勉之毋
忽
同日又
奏(臣)於七月初七日在四川綿州地方值家人捧齎
硃批奏摺到(臣)當即遵
旨移咨知會署印呂耀曾訖(臣)出川時曾將藩司衙門
一切事件開單詳細告知呂耀曾矣伏讀
聖諭命(臣)留心訪察川中事件(臣)當遵
旨訪察凡有所聞即行陳
奏今將(臣)目擊三條開陳於後
一四川藩司現在銷算歴年軍需檔案又值丈量
核册之際事冗案繁務宜精細方無舛謬(臣)在川
時見科(臣)高維新清理丈量核算科則條分縷晰
頗屬明敏居心坦白亦無欺偽似堪暫為辦理藩
務以清案牘者也
一四川田地多有隱墾荷蒙
聖恩寬其已往許以自首
特遣科臣清丈今值查丈漸竣按畝計賦之際其各屬
田地科則實有多寡未均之處如巴縣上田一畝
合徵丁糧條銀六釐九毫零峩眉縣每畝則徵銀
九分七毫有竒雖田地各有山原肥磽不一而徵
銀多寡似未應如此懸殊若仍因舊則陞科恐民
力輸納維艱致起將來拖欠抗玩之漸仰懇
皇上特敕川省督撫及清丈科臣悉心察酌將糧則過
重者量為輕減則小民益知歌舞墾者愈廣裕賦
便民兩有裨益再民間荒田原議勒限原業主一
年開墾如一年不能開墾即撥給流民今民間多
以已業難舍廣為認墾勉強目前全不計及日後
力難盡耕致貽包賠之累至無主官荒為數亦覺
無多現今查出各省流民已有七千二百餘戶恐
將來有不敷安插之慮併懇
聖恩敕下督撫科臣善為開導倘流民有無荒可給者
或於荒多之業戶早令佃種營生是亦安置之一
法也
一打箭爐地方甚屬緊要且五方雜處百番叢集
況目今達賴喇嘛移駐革達離爐更近凡西藏一
帶番蠻赴革逹進香順便入爐交易者必多則内
地客商赴爐生理者自較昔有加其中姦良莫辦
恐生事端查雅州已改府治似應添設同知一員
駐劄打箭爐撫綏彈壓其外至革達内至烹壩地
方俱歸該同知管轄至打箭爐既設同知所有現
在驛丞一員允宜裁省驛務即交該同知管理再
自雅至爐就中瀘定橋地方係各土司入爐歸總
之要隘應設廵檢一員專司稽察即歸同知統屬
則聲勢聯絡地方益覺寧謐是否有當伏乞
聖主睿鑒敕下川省督撫議覆施行謹
奏
所奏三條候朕斟酌另諭川省督撫察議施行
同日又
奏(臣)蒙
皇上委任會審永順土民聚衆控告潘果一案捧讀
硃批(臣)復於閏七月十一日途次澧州見大理寺卿苗
夀工科給事中唐繼祖口宣
聖訓(臣)跪聆訖即於是日起程同赴常德於十六十七
等日據土民呈詞按款研訊因有應提質審要犯
及查勘卷案節次飛提於八月初六日到齊復加
嚴究各犯供情(臣)等俱經詳訊明確按潘果確實
罪款照例擬絞其各舍把頭人擅自聚衆目無法
紀亦巳分别首從照例定擬至潘果任意妄行紛
紛滋擾該管各上司早無聞見殊屬不合雖經揭
參并自行檢舉在案而揭參遲延之咎亦屬難辭
(臣)不敢少有瞻顧徇隱竝將督撫司道等官開列
職名隨本附參具
題矣所有苖地情形分列七條進呈
聖覽伏乞
皇上訓示施行
一查苗猺生性冥頑不靈且復多疑治之之道惟
以忠信明決迅速簡易為當若少遷延必起狐疑
(臣)愚以為重大案件以及土苗漢民爭殺命案仍
王化一切案件按限照例遵行庶政有次第而
聖德裁成於永久矣
一永順乃新闢苖疆土苗野性未定俗例刀耕火
種頑梗不靈今蒙
聖恩准其改土歸流土民得免苛政已入
學校俱已行定之後再行清理畎畝庶頑梗易於
樂從矣
一永順土司舊設土兵今官兵既設理應革除但
一永順素無賣米行市今既駐劄官兵其需食甚
多至青黃不接之時米價又復騰貴似應將兵丁
冬春二季應領折色米銀先行支發令該管官弁
一永順水陸道路險峻穀米内運艱難應飭各縣
一查土司彭肇槐所獻官莊糧穀土司只給佃戶
十七石口分之外餘盡徵收潘果照苗氏之例一
斗種徵穀一石共計八十四石餘種每年徵穀八
百四十餘石然地有肥瘠土有厚薄一例徵收於
理未協應飭府縣查明上中下田土按則徵收方
為合例再永順秋糧每年徵銀一百六十兩潘果
據舍把之禀每戶一分徵收共計一萬九千八百
餘戶徵銀一百九十八兩零雖經全解藩庫餘銀
准作下年秋糧遷延拉扯亦不合例應飭府縣照
依一百六十兩原額分派徵收方屬妥協此條巳
於審案内聲明矣
一(臣)訊各土人俱云自改土歸流之後盡得安居
聖慈教誨感化使之改過遷善前(臣)出川時撫(臣)憲德
誨(臣)仍不時訪察以防其詐當無厪
聖懷也謹
奏
覽
同日又
奏(臣)於四川布政使任内經手一切正雜錢糧交存
數目俱分晰造册移交接署布政司呂耀曾并報
明督撫訖其通省存貯倉糧(臣)已派委各隣府隣
州盤察及忠孝節義祠宇
先農壇耤田等項亦已分委各員查勘以及一切事
案今(臣)卸事俱逐件交與署司留心辦理再(臣)以
在任日期計算得養廉銀二千四百二十七兩零
内除抽幫學院養廉捐給塘丁報資等公用外餘
銀二千一百餘兩以作養贍家口内幕束修等費
深沐
聖恩舉家感戴又查(臣)在任三月積出平頭銀四百九
十一兩零内支給過院吏奏銷飯食紙筆共銀二
百四十兩零餘銀交與呂耀曾以僃凑支地丁奏
銷部書飯食之用理合陳明謹
奏
操守第一要緊當極加砥礪汝等漢軍之鄙習人所共
知者惟此貪之一字朕不能不為汝慮也
同日又
奏為遵
旨密行事雍正七年閏七月初五日准戶部咨開議得
永順等處巳奉
旨令趙弘恩料理應將鎮筸總兵官周一德鎮筸道王
柔原奏發與趙弘恩會同邁柱王國棟查議等因
奉
旨依議即密行文與趙弘恩令其會同辦理欽此為此
合咨前去欽遵施行移咨到(臣臣)即遵
旨會同湖廣督(臣)邁柱湖南撫(臣)王國棟查議得永順
土棍聚衆控告潘果一案前經據報飛檄鎮道迅
往撫諭乂差委員弁持示往撫旋即解散土民俱
各安業其從前議撥官兵八百名已經(臣)邁柱於
改土歸流案内接准部咨檄飭副將朱文華迅帶
原撥辰協兵丁赴永駐防竝各標營派撥官兵立
催赴永分防布汛現今兵威整肅地方安靜其該
鎮道請撥官兵以足從前所議八百名之數分防
布汛之處應無庸議再聚衆首從之舍把田爾根
等四十餘名俱已陸續就獲(臣)趙弘恩業已遵
旨會同苗夀唐繼祖逐一秉公審擬現經具
題聽候部議發落是首從俱已治罪亦可懲一以警
其餘再若請兵分布嚴追研䆒押令土衆舉出首
惡盡行擒捕䆒擬勢必將散處各寨守法之人拖
累株連是滋擾搆釁之端巳息而復肇矣其該鎮
道請令勒從之人舉出倡議之人盡行擒捕䆒擬
之處亦無庸議至潘果縱役擾民激變苗衆王柔
係專管之員竟無聞見聽其苛刻凌虐及舍把等
聚衆拏役王柔帶兵前進身至王村頓生退悔復
以駐劄遥為聲勢為解等情罪已於會審案内附
參聽部議處惟是此案緣今改土為流在土民則
是出水火而登袵席在舍把則如豺狼之就籠檻
不能恣其吞噬遂乘潘果不善撫循之隙鼓惑號
召以致聚集多人而土苗畏懼不得不惟命是從
也應請凡有漢姦冒充舍把者照例移解内地安
插其餘舍把頭人盡行革除再有犯法之事即行
䆒處立移内地安插飭令新設府縣等官查明土
民戶口照依内地清編牌甲設立保正百甲責令
管束該府縣每於朔望宣講
聖諭
廣訓化導愚頑如此則姦頑可變良善而土民亦無不
遵法向化矣(臣)等謹合詞具覆伏乞
皇上訓示遵行謹
奏
所議俱是王柔乃踴躍趨事之員但諸事急於求效不
免孟浪之咎當棄其所短取其所長保全用之
雍正七年九月十九日署理湖北廵撫印務四川
布政使(臣)趙弘恩謹
奏(臣)於本年九月十一日到任署理湖北廵撫印務
竊查湖北省城積習訟棍滋事姦吏舞弊府縣審
理案件疲玩成風任意延擱而江漢又係省會衝
區易於藏姦納垢(臣)到任之後已將廵撫衙門蠧
書姦役重懲十有餘人其餘容(臣)竭力清查其各
屬錢糧有無虧欠現在明查暗訪務期不致少有
欺隱朦蔽至於諸屬員進見之時(臣)悉明白指示
剴切開導務期
國家得人以慰
聖懷若有聲名狼藉貪酷虐民者自難少緩參處其餘
平庸遲鈍者或係初任之員或係迂腐之流(臣)愚
以為宜嚴加教訓以觀後效倘至再三不能化誨
或令其改教或令其罷任亦難姑容以貽民患惟
是(臣)蒙
聖主命署封疆鉅任自知才短識微日夕惶恐嗣後凡
有識見短淺之事惟有具摺奏
聞懇祈
皇上訓示遵行再奉
國典再原任寶慶府知府許登瀛聽訟明允辦事勤
之
題授可收得人之效合并陳明謹
奏
今爾赴任湖南更非湖北可比須勉之又勉封疆大吏
之責惟察吏一事但能令屬員知懼各皆循分盡職何
事不克辦集一人之心思耳目有限安能周徧通省然
欲使屬員知懼亦不在故為嚴厲動輙參劾也是非懲
勸少不公明人焉肯服如鄂爾泰田文鏡李衛無他伎
倆不過能令屬員心悦誠服耳湖南風俗大抵民刁兵
悍武弁俯就兵丁有司縱容百姓較之他省尤為難治
積習已久不可驟加繩墨亦不可因循姑息如治亂絲
徐徐不間次第整理自當就緒不然非過則屬不及何
望成效至於苗疆事務只就目前局勢隨宜料理切勿
多事貪功致滋紛擾民俗未淳卒伍未練豈可捨近求
遠輕舉此等事耶誌之密之此外更有訓汝之旨隨便
陸續批示
湖廣總督(臣)邁柱署理湖北廵撫(臣)趙弘恩謹
奏為恭請
聖訓事案查欽奉
上諭目今各省内或有尚未分給養廉之員著各省督
撫悉心商酌一面辦理一面奏聞經湖北撫(臣)馬會
伯准到部咨在案竊(臣)等查湖北養廉尚有多寡
不均參差未當之處應請更定以裕羣工湖北每
年耗羡銀一十一萬一千八百三十九兩零除糧
驛二道及武昌同知另項撥給外其布政司以下
州縣以上照事繁簡議給養廉竝辦公務銀共十
一萬一千四百兩尚餘銀四百三十九兩有零留
充公用至署事之員既有本任養廉則署事之銀
應給一半其餘一半留充公用凡有差遣離任之
員支給半分以養家口其署事之員分領半分以
辦公事至於雜職等員任輕事簡既有俸銀可供
食用似可毋庸議給養廉但值奉差四出或有那
借遲延之累議於出差之時量差遠近於充公銀
内撥給盤費自無誤公之慮矣是否有當(臣)等未
敢擅便伏乞
皇上訓示方敢具
題謹
奏
舉凡直省此等奏請朕槩付之一覽而已是當與否在
汝等秉公斟酌辦理也
雍正七年十一月初七日湖南廵撫(臣)趙弘恩謹
奏為恭謝
硃批諭旨(臣)謹遵
皇上指示次第辦理另
奏外荷蒙
聖訓開導愚蒙銜感五内刻不去懷以為終身之所遵
至愚極陋封疆重寄責任匪輕一月以來朝夕惶
皇上睿鑒施行謹
奏
燈下所批字畫潦草汝其詳加審視
同日又
奏(臣)到任之日經前撫(臣)王國棟交(臣)之事(臣)當一
一辦理謹列於後伏乞
聖覽
一奉怡親王等寄信奉
上諭各省
龍神廟原為地方祈求年穀豈可聽愚民附會祈求
以致䙝慢欽此伏查湖南湖北
龍神祠向俱潔淨供奉(臣)當不時稽查不許閒人瀆
擾
一大學士公馬爾賽等寄信奉
上諭凡
一大學士公馬爾賽等寄信奉
上諭近聞西洋之人外省府縣中尚有潛藏居住者本
地無賴之人相與往來私從其教恐久之湔染益深
一(臣)聞四川墊江萬縣七月初間百姓不容丈量
扯旗聚衆約千餘人係因丈量之臣過於急遽不
恐未確實理合遵
旨奏
聞謹
奏
覽
同日又
奏(臣)准前撫(臣)王國棟移交册内有遞往廣西軍犯
達色等七人沿途布散流言一案除長衡岳三府
協營兵役已經訊明覆
奏外其永州一府尚未解到應催提訊等語(臣)隨檄
行護理按察司原任寶慶府知府許登瀛將永州
府遞解兵役解(臣)訊問隨據許登瀛呈請將沿途
住歇店家一併提訊詳報到(臣臣)因所詳近理當
即密飭速提解訊毋得驚擾地方兹據陸續解到
各舖店人等(臣)俱逐一詳訊所有訊過各供另敘
簡摺恭呈
御覽仰見
聞謹
奏
詳閱各供詰詢明晰殊為可嘉候另有諭旨
同日又
奏湖南民情蠻蠢刁悍勝於湖北少加姑息難於安
帖上下各官近以寬容居心和藹處事以致案件
疲緩姦胥猾吏朦蔽妄行(臣)到任之始即將(臣)衙
門及兩司蠧役二十餘人嚴拏懲處凡有各官進
見(臣)俱切實指示一切案件不許躭擱遲則查懲
湖南吏治過於嚴急恐激成事端然不得不稍加
一府廳州縣不能勝任者居多若驟行
題參誠恐接任者又係新員反不如該員之少經歴
練(臣)愚以為當嚴加訓飭或以文檄或用手書或
革也
一新闢苗疆所有府縣城垣據道臣屢請建造約
用銀六七萬兩(臣)愚以為新闢苗疆當以撫恤化
聖訓遵行
與(臣)意見相同(臣)思移風易俗出示告誡恐愚頑
視為具文不若奬賞羞辱二端易於感動人心(臣)
愚以為凡有孝悌友愛端方良善人等令其按季
報(臣)於(臣)養廉項内賞以花紅匾額其有兇暴匪
類不守本分等人亦令按季報(臣)照律究處仍於
該犯門首懸匾辱之或一二年間人情貪賞懼辱
皇上訓示遵行
一大學士公馬爾賽等寄信到(臣)奉
上諭羅教一案當分别輕重生事倡首者不可不懲無
知附和者量加寬宥總期化導愚頑去邪歸正以杜
蠱惑人心之漸欽此(臣)即密行寄信各屬善為辦理
一大學士公馬爾賽等寄信到(臣)奉
上諭湖南匪類賣藥一案鄂爾泰緝獲江自得解楚面
質令(臣)與王國棟詳細研究無枉無縱欽此(臣)查許
英賢等經前撫(臣)王國棟已經解往江西原籍安
插(臣)現在飛咨江西提解來楚其雲南之江自得
已於十月二十五日解到(臣)詳細研究狡供不認
俟提到許英賢等嚴審明確另行奏
聞謹
奏
此案據滇省奏稱江自得已供認不諱其事似有影響
大抵前因王國棟疎忽從事所以未能究出雖然豈可
令無辜濫被冤抑須秉公研審務得實情封疆大臣於
是非真偽必具確見將一派忠誠對朕方是若一味迎
合揣度以為敬慎則大誤矣萬不可蹈襲此轍勉之誌
之
湖廣總督(臣)邁柱湖南廵撫(臣)趙弘恩謹
奏為奏
聞事竊(臣)等接到瀘溪縣知縣孫鏡申報土百戶吳貴
三等黨佔民田不納錢糧每年累縣賠賦又土苗
吳老花將鎮兵齊國俊擒拏入寨勒銀贖回是以
吳老花等不服捉拏獅子山僧人入寨又放火延
燒民房放鎗傷死楊桂讀楊桂景等控鎮控道各
官偏袒改為偷竊傷人又吳貴三將吳老金等之
妻與弟拏入寨中乾同知拘拏百戶吳得勝而吳
貴三統率苗衆至乾城放鎗勒釋歸寨等情到(臣)
(臣)等現在飭提秉公確審另
奏理合先行奏
聞謹
奏
凡如此等事件切不可草率將就完結以滋長姦弊文
武官弁中如有隱諱捏飾情形務須究明底裏嚴參重
懲以示儆戒
雍正七年十二月初九日湖廣總督(臣)邁柱湖南
廵撫(臣)趙弘恩謹
奏楚南一省湖山廣闊每多盜匪(臣)等竊思弭盜必
清其源每見追比捕役而盜風愈熾蓋因捕多養
盜待至追比嚴廹始將竊賊數名支展搪塞又使
積滑巨盜四出刦掠以供費用此若輩之故智故
真盜終難全獲(臣)等以為必設法密獲真盜一二
名恩威互用誘其直報實在盜匪巧密擒拏庶可
以寒捕役之膽而杜盜捕通同之弊似屬一策(臣)
等即以此意密授護按察司事原任寶慶府知府
許登瀛悉心辦理今據許登瀛禀報拏獲積盜鄒
細徠仔一名乃犯案充發逃回之犯訊據供稱認
識盜犯姚士公住安慶府八卦門張九住江西南
昌府廣城門又報出趙二住儀真縣龍門橋又曾
住漢口還金樓詰問趙二是否即係趙七據供他
又呌趙七他頭上有疤子還聞得他有弟兄六人
著落儀真縣典史的捕役盧士宏就知道了等語
又據報出盜匪張二住湖北漢陽縣毛老五譚國
亮等十一人俱住湖南衡陽縣等情(臣)趙弘恩即
提到鄒細徠仔親訊該犯供吐無異隨密札江南
江西安徽著拏趙七弟兄六人盧士宏姚士公張
九張二并委長沙協都司謝瓏等前往衡陽旋據
拏獲毛老五等十餘名現在飭審理合先行奏
聞謹
奏
日前有諭邁柱之旨趙弘恩汝試問之實緣督撫庸劣
不能縝密致令風聲遠播所以巨盜趙七遠颺也如終
不能獲朕看范時繹邁柱何顔仍復忝居督任
湖南廵撫(臣)趙弘恩謹
奏(臣)查拏獲逃盜鄒細徠仔供出趙七等緣由(臣)現
會同督(臣)邁柱具
奏外查鄒細徠仔所報衡陽各盜(臣)於解到時當交
按察使張璨帶同原任寶慶府知府許登瀛密訊
務期無枉無縱旋據張璨等禀稱訊據各盜又報
出各省強竊盜夥六十餘名及捕役李四何清等
通同分贓(臣)隨又分行密拏因洞庭湖素為盜藪
察緝更屬緊要復委都司謝瓏帶同積捕李四等
前往洞庭一帶密買船隻令其每船撥健兵數名
選帶積捕積盜各一名扮作客船在湖内往來密
緝一有賊船若輩自能窺認立時就擒但差出弁
兵(臣)酌量給賞而帶去盜捕俱屬有罪之人可否
仰邀
聖恩如積盜積捕能同獲實在大盜五名即
奏請各減罪一等能獲十名減罪二等再多以此遞
減使各知奮興出力再此等積盜徹底清查自多
從前諱匿之案恐各省州縣等官畏參揜護不為
聖主訓示遵行再許登瀛既於護臬司任内領(臣)指示
查出積盜故今仍令隨同密審許登瀛亦依(臣)訓
奏
覽
同日又
奏為奏請
訓旨事竊(臣)一介庸愚捧讀
熙五十九年至雍正六年地丁等銀米共八萬有
零細加訪察其中民欠者固有而胥役衿棍包侵
者亦多在各印官每以徵輸本年額賦為急務兼
之庶政殷繁雖有帶徵之名竝無清追之實(臣)現
令各州縣衛開造花名欠册擬俟齎送至日先儘
欠多之處派委試用人員持册親往各鄉照依册
開欠數曉諭花戶清對實係自欠者催令速赴本
縣上納如係已完捏載欠數者許花戶禀首即於
皇上訓示遵行再楚南十一月内雨雪一連十有餘日
(臣)詢及農民皆云三冬雪足三伏雨盛來年可望
大有此皆我
聖主恩膏普徧之所致也(臣)不勝歡忭之至合竝奏
聞謹
奏
雨雪應時固屬豐登嘉兆然必待秋收後方可以為定
準去歲王國棟亦曾如是奏報云云汝試問之可也似
此預期大有皆屬肆志妄論嗣後不可惟以公忠念慮
對越
上天敬慎以俟於一切莅政臨民處能不獲罪於鬼神雨
暘時若朕可保其必然也第當務本根本既立諸凡自
然順遂獲蒙
彼蒼之垂祐矣勉之敬之
同日又
奏為奏
聞事雍正七年十二月初五日訪聞湘潭縣曹家馬頭
泊有扒桿船隻上插黃旗内坐龍大老爺口稱奉
内府差往廣東開礦現有印牌張威揚勢爪牙亭
立(臣)隨密差標員前往會同文武圍堵盤拏於初
七日據標員等將龍琯及隨從之人拏獲并搜出
諭票一張押解到(臣)驗看印文俱屬偽造内寫内
務府奉怡親王諭委等字樣覆加審訊龍琯直認
假冒不諱至票内所載王諭一道知照一角供係
虚填(臣)思此種棍徒假印公行冒稱王差不法殊
甚除鈔錄諭票押發布按二司追審定擬另
題外理合先行奏
聞捏造原票併呈
御覽謹
奏
此事邁柱亦經奏聞朕批諭明係棍徒假冒復有何疑
今既審出實情即當徹底窮究詰其在京有無線索及
同夥之人審結定案應以光棍律懲處示儆
同日又
奏竊照長沙府前任瀏陽縣王欽命詳報生員朱汝
瑚并已故劣監朱紹賢等恃衿肆慢一案已經前
撫臣批司查訊(臣)到任之後復據署任瀏陽縣陳
夢文呈驗朱姓家規一本其端稱謂一條内有侏
㒧左袵可變華夏二語當此
堅不承認理合先行據實奏
聞家規一本竝呈
聖覽謹
奏
如曾静等此種匪類之為害於國家不啻嘉穀之有螟
螣勝於盜賊數倍極當嚴究黨惡盡法懲處不可藉口
草野無知疎縱養姦湖南地方稽察匪類最為要務留
心緝訪不容少懈目下且毋露意俟朕寬免曾静之諭
通行頒發令山陬僻壤盡已曉喻之後然後從而盡力
嚴究之
硃批諭旨卷二百十六之一
欽定四庫全書
硃批諭旨卷二百十六之二
硃批趙弘恩奏摺
雍正八年二月初四日湖南廵撫(臣)趙弘恩謹
奏為恭謝
天恩事本年正月初一日(臣)齎摺人回敬捧
御賜福字竝克食到長(臣)即郊迎至署恭設香案望
闕叩頭謝
恩祗領訖隨將
恩賜克食留各屬在署挨次分嘗(臣)等既羣瞻
宸翰之光輝復共拜
天厨之芬馥歲朝得
福元旦承
廉謹切實無欺專尚根本不事機謀共相圖報
天恩謹
奏
覽
同日又
奏(臣)初任封疆時深惶悚蒙
皇上諭旨著(臣)效法鄂爾泰居心行事適督(臣)鄂爾泰
自粤回滇路經長沙(臣)於正月二十七日接見相
與言論四晝夜見其一片丹心開誠布公且認理
的確毫無沾滯以公忠報
聖主以感化待官民於(臣)識見未到之處分别輕重詳
細指示至於封疆大任應辦應行之事鄂爾泰亦
多方開導(臣)頗有受益之處自兹以後(臣)當凛遵
聖訓勉力效法竭盡駑駘以仰報
聖恩於萬一耳鄂爾泰已於三十日起行(臣)送至瓦雀
溪於初二日回署理合奏
聞謹
奏
汝獲遇鄂爾泰與之晤對講議至四五朝夕乃汝之厚
幸大抵立心向上之人見鄂爾泰未有不感奮者即愚
不肖輩領其言論觀其動作除禽獸木石之無知亦未
有不愧勉者實屬不世出之名臣也然欲效法鄂爾泰
先當求其本鄂爾泰之超乎庸常者無他不過公忠二
字耳若徒以才情識見較鄂爾泰之長短則誤矣凡人
各有所長率因根本既失所以耳目心思俱絀一切智
力皆不及也今以種種榮辱得失之念居官為人而欲
企及鄂爾泰如何可能至不能時而諉之曰才情識見
有所不及實乃自誤之論𫝊云心有所恐懼則不得其
正有所好樂則不得其正有所憂患則不得其正懷不
正之心以處事待人安能得其中耶如欲效法鄂爾泰
惟當返求諸本方可勉之
同日又
奏為奏
聞事懇祈
皇上訓誨遵行
一(臣)到任之後各屬劣員尚未查明實蹟未敢遽
行參劾今查有屢經訓誨不能稱職如善化縣郭
位等十餘員已會同督(臣)邁柱分别核
題矣目下清查積欠委署印務俱在乏員懇乞
皇上特簡州縣官二十餘員來楚俾得隨時委用理合
一湖南人情刁悍詐偽(臣)到任以來凡屬官進見
俱諄諄訓誨令其誠實無偽屏除機巧化導百姓
以正風俗即(臣)於公所聚會之時亦惟以化導人
心轉移風俗之言反覆告誡近聞附省人民漸有
愧悔之語尚少悛改之實而遠處人民一時未能
一(臣)委長協都司謝瓏等復於洞庭湖一帶又拏
積盜秦三等十餘人現在飭審其湘潭武陵亦皆
多盜之地(臣)當漸次設法查拏至長沙城内拐賣
人口之巨惡李大鵬(臣)已嚴拏又積盜熊金魚暗
約羽黨屢於常德岳州等處往來盜竊經(臣)訪實
設法拏獲現飭審䆒羽黨而長沙以及各府之有
名訟棍與不法長隨竝一切匪類容當次第察拏
以安民生者也
一歷來散賑之弊由於姦胥捏造戶口地棍冒領
一湖南糧船開運甚遲向來雖文報冬開實係正
月盡開行惟雍正六年因糧道楊馝上緊催促故
得於十二月二十九日開行(臣)到任後嚴飭該道
實心速辦該道克遵(臣)訓去年於十二月十一日
開行全幫北上矣
一長沙協都司謝瓏擒拏盜匪頗著勤勞今有(臣)
標右營遊擊缺出可否以謝瓏補授其都司員缺
查有長沙協守備仇之苞勤慎諳練堪以補授其
守備員缺查有奉
旨命往(臣)標候補之苟思賢例應補授(臣)已與督(臣)邁
柱會
題統候
一湖北提塘袁炎湖南提塘袁熾兄弟二人把持
二省塘務結交諸屬互通信息素稱多事(臣)前曾
告之邁柱已將袁炎革黜所有袁熾經前撫(臣)王
國棟追繳委牌仍敢把持塘務於新中文武舉子
一王國棟去年十一月初四自湖南回京到武昌
時聞
旨令其緝拏逸盜即回長沙王國棟不勝羞愧於本年
正月初七日親往永州府緝拏荆之寳案内逸盜
曾向(臣)言如其不獲當直抵廣西交界設法協拏
聞
一(臣)准廣東廵撫傅泰咨文拏獲私散劄付姦棍
聞謹
奏
匪類之為害地方甚於盜賊當於平日留心搜緝何待
粤省咨文始行密訪嚴拏耶此等事在湖南更為切要
不時加意稽察可也
同日又
奏為請
旨事(臣)等查湖南衡州府近日盜竊潛聚民情刁悍永
郴等處苗猺雜處俱屬緊要其道員汪榯未能整
飭吏治屏絶姦邪及委署藩司亦不過循繩守墨
而已但其為人忠厚有餘操守尚好非幹練綏輯
之員應以京職調用頗稱允協所開道缺查有奉
旨留湖南遇缺題補之原任寳慶府知府許登瀛委署
臬司清理積案俱稱平允設法拏獲大盜鄒細徠
仔等賊亦屬實心不避嫌怨仰請
聖恩補授衡永郴道缺庶苗疆重地有得人之效矣(臣)
等未敢擅便伏祈
皇上睿鑒施行謹
奏
所奏是已有旨諭部矣
湖南廵撫(臣)趙弘恩觀風整俗使(臣)李徽謹
奏為奏請
聖訓事(臣)等准到刑部侍郎杭奕祿咨文奉
旨爾帶曾靜由江寧蘇州至杭州由杭州差人將曾靜
送至湖南廵撫衙門令伊回家料理家務畢著伊自
行投到觀風整俗使李徽衙門聽用如伊欲他往不
必阻留欽此等因到(臣臣)等仰見
皇上聖德如天明竝日月宥一囚而可以絶億萬人為
逆之心寬一惡而可以開億萬人向善之路(臣)等
每每宣布
聖恩訓化官民凡有血氣之人亦皆歡忻鼓舞至於山
野庸愚蠢頑無靈者恐習久而難化或生疑而從
緩(臣)等愚見以為曾靜之感化愧悟係身親目覩
聖天子之人似應令其遍歷鄉村周詳開導庶使蠢頑
無靈之輩聞其言而耳目頓開心胸爽豁或可為
移風易俗之一助也俟曾靜遍歷之後任其他往
不必阻留其曾靜日用(臣)等量為捐給合并陳明
再(臣)李徽前同王國棟會
皇上批示遵行謹
奏
覽
雍正八年四月初三日湖廣總督(臣)邁柱湖南廵
撫(臣)趙弘恩謹
奏為報明事(臣)等據新設保靖縣知縣王欽命詳稱
桐油坪民人王應龍等被六里毛狗等寨兇苗石
當捕等因勒索保寨舊規鹽銀不遂於二月十九
日統領苗衆執械刺傷王師山一人搶擄財物燒
燬房穀等情到(臣臣)等伏思王應龍等自改土歸
流之後即係内地人民石當捕等何得仍索舊規
乃敢肆行剽刦統衆逞兇若使少為寬縱勢必貽
害地方搶殺之漸斷不可長(臣)等星飛移飭鎮筸
道鎮等察度情形前往擒拏如負固抗拒即相機
擒剿庶地方得以寧靜理合先行奏
聞謹
奏
切勿輕舉妄動汝等督撫二人再當加詳加慎籌計妥
確然後奏請舉行好大喜功之念萬不可存
同日又
奏(臣)等竊思永順府縣等處自改土歸流之後再將
姦惡之舍把頭人革除是各土民皆知安居樂業
之美矣但查六里紅苗尚未輸誠終屬隠慮(臣)邁
柱前經
奏明應俟永保桑建治立營布置詳備之後緩緩招
撫將來自必向化歸誠已蒙
睿鑒今永順已經設立一府四縣并設協營官兵規模
已定則招撫六里之策正須及時籌畫(臣)等詳加
商酌應由六里而至崇山衞直抵貴州之正大營
等處逐寨招撫隨地設汎使兩省聲息相通互為
策應其界連川黔各土司之處亦分設營汛毋得
聲張并密會川黔二省嚴飭漢土官兵加意防範
再有接連鎮筸四營所屬之紅苗地方亦令四營
各安塘汎直通六里内外聯絡則六里紅苗孤立
其中尤易就化誨至永桑西北施南等各土司係
湖北恩施縣管轄其地介於容美酉陽兩大土司
之中素受容美酉陽脇制侵擾多半離心近見永
桑改土之樂亦有觀望之心若恩施縣令得人撫
之甚易(臣)邁柱先因守備鈕正已向為諸土司所
信服特請改補恩施知縣已蒙
皇上恩准現在密令鈕正已留心辦理使此十餘土司
盡皆歸化則自湖北之恩施直抵湖南之永順地
界接連得成掎角之勢而容美酉陽二處中間隔
斷使不能為狼狽之姦矣至於川屬之酉陽等土
司近連黔楚兩省而附近湖廣者居多去川窵遠
湖南諸苗向化之後或可相繼化誨酉陽歸化則
滇黔川廣各省氣脈相通中無間隔矣目下楚南
先務當以安兵設汛聲應氣通應令道員王柔再
選文職數員從保靖交界之花薗土城起自近及
遠逐一招徠由崇山衞等處直與貴州之正大營
相接仍一面於三分耗羡内動支奬賞歸順之苗
使諸苗既感且畏自獲踴躍向化但招撫一處即
設一處塘汛隨招隨設尤易為力應選副將及同
知等員弁竝兵一千二百名會同前往酌量安設
分布(臣)等仍一面相機辦理(臣)趙弘恩於接會督
(臣)鄂爾泰時四晝夜詳細言之俱相脗合此係(臣)
等庸愚所見謹請
皇上教訓遵行謹
奏
事關重大交廷臣議覆後另降諭旨
湖南廵撫(臣)趙弘恩謹
奏為奏
聞事竊(臣)據辰永靖道王柔面稱監守辰關税務業經
三載已有成局第道署駐劄鎮筸去辰關窵遠須
皇上訓示遵行再岳常道溫而遜奉
旨清查江南積欠回期尚遠現在署理岳常道長沙府
知府孫元辦事明白居官勤慎稽察隄工竝管理
鼓鑄俱有條理是以長沙府缺(臣)前具
題請以候補同知知州之趙侗斆暫為署理但該員
現署道州兩月以來查其守雖有餘才幹不足首
府衝繁似難久任湖南諸員中一時不能得人懇
求
奏
覽
同日又
奏為酌留能員恭請
聖訓事竊惟湖南吏治民風皆需整理而守令各官必
得熟悉之員目今現任各官半係初試(臣)雖竭力
指示恐一時驟難獲效(臣)於本省緣事離任各員
内查有原任岳州府知府李渭年富力強才能堪
任係因按察使何錫祿附夾私禀案内審明止係
揭報遲延部議革職繼因顧琛虧空倉穀附參註
册業已獨賠完結又原任武岡州知州陳率先熟
諳苗疆係因推諉盜案降調嗣因史惇化反噬許
登瀛案内牽連審明完結現應赴部改補又原任
湘隂縣知縣侯國正係因虧空浥穀參革限内通
完
題准免罪還職又原任嘉禾縣知縣王惟修安鄉縣
知縣胡天界俱係丁憂離任交代清楚現應回籍
以上三員亦皆才可辦事熟悉風土可否仰邀
聖恩俯准將王惟修胡天界令其回籍料理喪事後仍
速來楚委用陳率先侯國正亦即留楚酌量以知
縣
題補李渭留楚遇有地方公務差委效力俟著有成
效另為送部引
見候
旨錄用(臣)因地方人材起見第與成例未符未敢率
題謹具摺陳
奏是否可行伏乞
皇上訓示遵行謹
奏
交部議奏覆到有旨
雍正八年五月二十六日湖廣總督(臣)邁柱湖南
廵撫(臣)趙弘恩謹
奏為報明事竊查前據保靖縣詳報六里毛狗寨兇
苗石當捕等燒刦桐油坪民王應龍等一案(臣)等
隨飭移鎮筸道鎮察度情形前往擒拏如負固抗
拒相機擒𠞰并繕摺奏
聞兹據鎮筸鎮(臣)周一德道(臣)王柔文報已於四月二
十九日誘獲苗犯石老滿等四名并稱石當捕已
故等情到(臣臣)等隨令就近質取確供報酌外所
有獲犯緣由理合奏
聞再(臣)等另接鎮(臣)周一德致書移咨竟因此案帶領
遊擊弁兵乘便招撫各里諸苗并已招賞苗目二
十七名(臣)等以招撫六里現在具
奏自應請
旨辦理未便遽行隨先後移覆令其候
旨遵行其已招之苗仍令撫綏防範去訖又據慈利縣
知縣馬廷相設法擒獲惡棍辛得揚併伊婿劉伯
宰二名其辛鳳來現在嚴緝合并陳明謹
奏
已經就撫之苗衆諭令周一德善為綏輯切勿因輸税
納糧等細事致滋擾累其辛得揚之子辛鳳來一犯嚴
緝務獲毋使漏網
湖南廵撫(臣)趙弘恩謹
奏為恭謝
天恩事(臣)前參署耒陽縣鄒昌時鑽營狡黠實因湖南
每尚夤緣兼多詐偽(臣)自到任以來屢以風俗人
心時時勸戒化誨無如諸員尚在半信半疑未能
奏謝伏念(臣)屢沐
聖主重疊天恩破格優容感激涕零刻刻在念惟有誠
實無偽共相勸勉以圖報
聖主殷殷訓誨之恩於萬一耳謹再具摺
奏謝
天恩謹
奏
覽
雍正八年十月二十八日湖南廵撫(臣)趙弘恩謹
奏一(臣)因六里苗性兇頑恐難化誨故令王柔由花
薗帶兵而進倘苗梗化則周一德之兵可撓其背
復令周一德由陽孟寨而進倘苗梗化則王進昌
之兵可擊其後(臣)帶提標辰協健兵七百五十名
以為應援仍復聲揚大兵繼後(臣)至鎮筸聞苗衆
俱願就撫(臣)宣講
皇仁重加賞賚畢又因向年會勘之鎮筸紅苗内尚有
實未輸誠者趁此六里苗衆感激
聖慈又見(臣)等兵威且周一德向以鎮筸苗目食糧轉
化餘苗因而苗衆服其指使即令周一德帶兵持
賞又往化誨鎮筸紅苗安設四路塘汛順勢布置
似易為力也鎮筸紅苗與六里接壤六里與保靖
接壌此番化誨西南一帶可以聲應氣通矣
一六里苗衆歷年陷匿内地人口經(臣)化誨之後
情願獻出以贖前愆者(臣)俱分外給賞并將人口
資給路費飭回原籍此後陸續獻出者(臣)當照前
辦理又各苗僉稱康熙五十年間認納雜糧七十
二石八斗四升今雖内有撥歸黔省寨戶而楚屬
苗民情願仍照原額均納情詞懇切可否仰邀
聖慈特予寬免一年以奬向化之誠此(臣)庸愚之見伏
一(臣)自議撫六里之後辰永道王柔鎮筸鎮周一
德副將楊凱辰州府白豐互相禀揭非好大喜功
即私相妬忌(臣)已屢加訓飭及(臣)抵六里又見彼
等量小識卑爭長卸過種種不合之處(臣)或厲色
一六里毛狗寨兇苗石當捕等燒刦保靖縣民王
應龍一案(臣)於招撫六里之時據王柔禀稱受傷
之王師山已愈而行兇之石宜三被傷身死石張
四在監病故請將無辜之彭老聳等釋放其起事
之石老滿枷責完結等情到(臣臣)思石老滿等所
犯在未經化誨設官以前似應從寬完結於招撫
安設之事庶無畏縮隨飭令王柔照議發落理合
奏
聞
一(臣)往六里之時時值嚴冬隨往文武員弁兵丁
遇有衣帽盤費無備者(臣)仰體
皇仁量加資助又自長沙以至辰州若令各自雇船不
無爭鬭擾民之事(臣)俱照依時價代雇船隻又添
補一切軍裝器械又賞賚隨(臣)進撫兵丁及沿途
各營兵弁又賞給獻出人口之苗及備辦藥物等
項(臣)俱飭委辦錢糧之靖州知州楊輔臣暫動公
項應付共二千五百九十三兩零將來未便開銷
報部已飭糧道刁承祖於(臣)養廉内扣除解交藩
庫以歸原欵庶公項不致牽混也謹
奏
此等處雜費應動支公用項下銀兩者
雍正九年正月二十八日湖南廵撫(臣)趙弘恩謹
奏一直隸靖州處湖南極邊為黔省咽喉民苗雜處
最關緊要武職已設協治而文員止設知州未足
以資彈壓且既有催科之責復有統率屬縣之任
兼顧維艱(臣)愚以為似應將靖州改立府治府城
添設一縣同原屬之綏會通三縣歸知府統轄該
州額徵錢糧等事歸新縣徵辦既設府縣則州判
應改府通判并添改府縣首領佐雜以成一府一
縣之制似於邊疆有益但事關更制未識當否伏
乞
皇上訓示如蒙俯允其應補知府有現任靖州知州楊
輔臣任靖有年苗疆熟諳以之授此新設知府人
地相宜合併陳明統乞
聖訓以便揀選應補通判知縣等官及一切事宜彙疏
另
題
一湖南一省幅員遼闊江湖寬廣長沙乃省會重
地居兩粤之下游為洞庭之鎖鑰岳州常德各有
水師一在湖之北一在湖之西相距甚遥(臣)愚以
為似應於長沙添設水師營即可扼守兩粤更可
聯絡岳常水師於地方有益其官兵船隻倣照岳
常之例設備事關添設營治未識當否伏乞
皇上訓示遵行謹
奏
此皆地方緊要重大事務應與督提悉心籌計再四商
妥然後舉行今據一已之見率爾具摺奏請甚屬孟浪
雍正九年三月初七日湖南廵撫(臣)趙弘恩謹
奏一欽奉
上諭頒發銀二十萬兩於洞庭湖舵桿洲建築石臺以
為舟船停泊避風之所(臣)於二月二十七日抵岳
州會同督(臣)邁柱往勘舵桿洲建築石臺基址竊
洞庭大湖當此仲春尚爾浩渺無涯夏秋泛漲洵
屬危險今蒙
聖恩頒帑建臺從此行舟商賈永無覆溺之虞誠補千
萬年之缺陷(臣)等現在遴員辦理其估計工料册
覽另行核實奏請所有往勘緣由相應奏
聞
一荆州府鈔關向來設於通逹川省之外江沙市
稽查川楚商販出入上而彝陵下而郝穴設立關
口而内河之草市等處亦設關卡止抵荆州之貨
船一槩徵收船税相沿雖久現今各官亦無侵隠
但貨船到荆知府已徵落地税鈔關又徵此船税
以致諸物價值昂於他郡兵民實多拮据商販亦
苦煩擾(臣)懇
聖恩俯將荆州鈔關移設彝陵州將自楚往川船隻及
自川來楚船隻竹木照舊𣙜税其餘各關口槩行
裁撤貨物仍聽知府照舊徵收落地税銀所有鈔
關船木税
恩施免徵則彝陵咽喉重地稽察𣙜税兩有實際而荆
郡兵民商販頂沐
聖主蠲賦惠養之殊施實無紀極(臣)因仰體
一(臣)於三月初二日接准部咨奉
旨山西按察使員缺著溫而遜補授欽此所有署岳常
道長沙府孫元督理堤工兼管鼓鑄盡職無誤署
一湖南入春以來雨水均調米價亦平合併陳明
謹
奏
湖南雨水米價情形知道了
雍正九年七月初三日湖廣總督(臣)邁柱湖南廵
撫(臣)趙弘恩謹
奏為遵
旨密奏事本年五月初三日(臣)接大學士公馬爾賽等
寄信雍正九年四月初九日奉
上諭桂陽州縣等處舊經開採之礦及附近省會多産
米糧之州縣或果有益商民兼資鼓鑄令趙弘恩會
同邁柱確查定議具摺密奏請旨等因欽此(臣)趙弘
恩隨札商督(臣)邁柱以桂陽臨武綏寧三州縣議
以開採商得謀利民得謀食所𫉬銅鉛又可以資
鼓鑄(臣)邁柱以地方所係事尤重大開此三處雖
選召殷商募用本地人夫且禁官役親識衿棍攙
越等弊立法固善然利之所在人所必趨法令雖
嚴弊難悉除為日既久外籍不能拒其不來食口
既多米價恐貴(臣)等查前於三月十一日奉到
上諭(臣)趙弘恩一面奏請仍一面飛飭將現開之五處
於兩月之内陸續停止去後今俱已停止封禁文
報在案(臣)等合詞議
奏謹遵
諭旨俟黔省之稿坪古州寧帖後再行請
訓遵行謹
奏
停止開採甚是向後似此貪利之事不可輕舉妄動
雍正九年十月初十日湖南廵撫(臣)趙弘恩謹
奏一鎮筸鎮(臣)周一德奉
旨來京
陛見派往北路軍前(臣)隨飭司於公項内借支共銀一
千兩給與製備行裝盤費之用其伊家口在楚所
需養廉等項亦飭司酌議寬裕支給以副
一鎮筸鎮印務已經督臣
題委永順副將楊凱署理楊凱係頗諳苗情之人但
性不安靜(臣)惟與督提二臣時加囑勸務期文武
一(臣)一介庸愚荷蒙
聖恩教誨竝諭(臣)效法滇省督(臣)鄂爾泰公忠報效
高厚深恩粉身難報今鄂爾泰進京
聞
一從前採試桂東等處礦厰行據司道查報併據
彼地文武員弁具結回稱實係有籍民人竝非惠
州礦徒自封閉之日立即各歸安業地方寧靜等
一楊永斌諳練老成實心急公可勝鉅任前往廣
東時因彼地盜賊繁多官不和衷與(臣)商酌(臣)囑
和衷共事景象積久諒自潛移默化(臣)有所聞理
合奏
聞謹
奏
覽
雍正九年十二月初三日湖南廵撫(臣)趙弘恩謹
奏一(臣)於十一月初九日自長沙起身於二十四日
接見滇省督(臣)鄂爾泰相聚一晝夜將(臣)所辦事
主竭此血誠於不息也今於十二月初一日回長理合
將回署日期具摺奏
聞
一湖南武陵湘鄉湘隂平江巴陵五縣自康熙五
十九年至雍正六年共積欠銀四萬三千一百四
奏
覽
同日又
奏為恭謝
天恩事竊(臣)前遣(臣)子趙松紋齎摺赴京懇求
聖主恩發跟隨侍衞班聯習學規矩荷蒙
聖慈即賜
召見更蒙
天恩遣回任所教管俟二三年後再送來引
見(臣)接奏事張文彬等來字不勝感激惶悚(臣)子松紋
實係平庸不堪惟有恪遵
聖訓嚴行教管以仰副
皇上格外生成之殊恩所有(臣)及(臣)子感激微忱謹具
摺
奏謝伏乞
聖鑒謹
奏
汝子松紋實可謂朽木之質不堪雕琢也
雍正十年正月十六日湖南廵撫(臣)趙弘恩謹
奏竊照湖南歷年自十月後至三月間隂雨不晴冬
令偶有小雪正二月大雪去年三冬共有大雪三
次每次雪後即晴明數日黃童白叟爭云自
皇上恩加南民時頒
聖訓諄諄告誡百姓皆知改過遷善是以感動
天和應時落雪雪後即晴小民易於貿易營生喜逾尋常
同聲異口至於今歲豐收雖難預料(臣)惟謹遵
聖訓實心實政念切民瘼時加修省以召
天和所有去冬雨雪應時百姓感戴
聖慈情形理合奏
聞謹
奏
湖南得雪情形以手加額覽焉
雍正十年閏五月初七日湖南廵撫(臣)趙弘恩謹
奏為據實奏
聞事本年四月十二日准戶部咨據辰永道王柔條奏
請令腹内農民分發苗地墾荒五金礦厰准令採
取樹木分别畜伐田地按則徵糧等款經大學士
鄂爾泰等議覆王柔所稱按則徵糧苗土心願樂
從但滇黔從無按畆輸糧之例今湖南苗疆事屬
創始應交與邁柱趙弘恩秉公商酌查明本地實
在情形悉心妥議具奏奉
旨依議欽此等因到(臣臣)查永順苗土諸人昔受土司
殘虐自相仇殺荷蒙
天恩俯准歸流兩載以來内外寧靜凡屬臣工自當因
其利以利之庶可消其貪惡狡詐之故習啓其尊
君親上之天良(臣)前冬親往六里時見永保一帶苗人
鳩形鵠面鶉衣赤體者不可數計蓋因殘虐仇殺
以來元氣未甦不能盡力隴畝竝非不諳耕種而
必藉腹内農民指授也故(臣)屢飭勸墾又據臬司
胡瀛條陳批令清查請給公項資助牛種行之既
久自無曠土其添設之官兵原係内地食粟人口
王柔所稱價昂民累兵苦苗蠢之慮甚屬不經腹
内農民自有恒産現在腹内荒地人力尚不能盡
良善之民又焉肯離鄉冐險出資買墾其趨利而
入者勢必強悍無頼之輩侵佔爭鬭唆苗為非為
患滋大王柔所請招民開墾之處合之本地實在
情形於漢於苗均無裨益而有後患又五金礦厰
久經封禁且苗礦雜産硫磺恐滋爭鬭王柔所請
採取之處合之本地實在情形不獨無益而有後
患又山林樹木砍伐出售原未禁止商運過關亦
俱抽税王柔所請伐木輸税之處不獨含混亦屬
贅詞又田地按畝徵糧查昔年苗土不得與内地
人民同享安寧之福今幸歸流受撫自不忍按畝
陞科故前蒙
聖主浩蕩天恩特免勘丈令照原額均攤苗土感激莫
可名言夫按畝科糧較之原額多寡有霄壌之分
人情喜愠亦瞭如指掌尚云心願樂從斷無是理
王柔所請按畆徵糧之處既違
諭旨復擾苗邊凡此數處皆(臣)身經目覩實在情形除
密行兩司轉飭查議竝飭不得洩漏致苗土疑畏
以啓邊釁(臣)復咨商督(臣)邁柱另行會
題外理合據實奏
聞謹
奏
所奏是王柔雖識見淺狹秉性粗直然肯勇往效力操
守頗廉猶係難得之員當加寬容惜其所長勉其不逮
而用之毋事吹毛求疵從來上司屬員辦事不克和衷
於地方無益也
雍正十年六月二十七日湖南廵撫(臣)趙弘恩謹
奏一湖南南嶽為我
皇上主夀之山康熙四十三年内蒙
聖祖仁皇帝遣官致祭隨經前任撫(臣)趙申喬
題明北南各官捐俸修建殿宇碑亭竝
御書樓藏經閣數處歷今年久多有朽壊滲漏應需修理
前據該縣詳報(臣)隨批行布政司委令衡永彬道
許登瀛親勘估計造册前來查捐輸俸工久奉禁
止其估計工料需銀八千四百餘兩據北南二省
藩司會詳於北南公項銀内各半動支給發興修
恭祝
皇上無疆之夀等因到(臣)除會同湖廣督(臣)邁柱湖北
撫(臣)王士俊咨明戶工二部外理合奏
一湖南早稻收成分數長沙府屬十分者十之一
九分者十之五八分者十之二七分者十之二衡
州府屬十分者十之二九分者十之三八分者十
之五永州府屬十分者十之四八分者十之六寳
慶府屬十分者十之二九分者十之四八分者十
之四岳州府屬九分者十之三八分者十之四七
分者十之三常德府屬俱有八分辰州府屬十分
者十之四八分者十之六永順府屬八分者十之
五七分者十之五澧州屬俱有八分郴州屬十分
者十之二九分者十之三八分者十之五靖州屬
十分者十之二九分者十之四八分者十之四各
府州屬上米每石價銀六錢起至七錢不等中米
每石價銀五錢五六分起至六錢五六分不等一
切麥豆雜糧價值俱各平減鹽每包價銀一錢五
六七八分不等自四月至六月各府州屬雨水霑
奏
覽奏俱悉
雍正十年八月初三日湖南廵撫(臣)趙弘恩謹
奏一(臣)於七月十三日據永順府龍山縣知縣袁振
緒稟稱訪得四川酉陽司官拏獲姚世臣等五人
搜出偽劄及偽印供稱遍歷各省交結匪徒等語
聞
一七月二十九日永綏同知李珣詳稱六里連歲
收成苗民感激
天恩歡欣樂業該同知會同副將張寉照依内地州縣
定制分為四鄉八里按里清編煙戶設立甲長共
計二萬七千六百五十二名口數月以來苗民知
有法度亦相遵守等語并造册到(臣臣)當加奬諭
竝密囑新任同知永泰不可因有小效少加疎忽
仍不時謹慎防範外(臣)亦留心稽察當無厪
聖懷也謹
奏
覽
雍正十年九月初七日湖南廵撫(臣)趙弘恩謹
奏一今歲湖南文闈自八月初六日起至十七日天
氣晴明(臣)率同提調道李正茂監試道孫元細心
聖慈士子欣悦感頌
一新例内外簾官不用本省現任州縣於隣省調
取進士舉人及奉發本省試用學習之員法至善
也但彼等俱係未經出仕之員隨從竝無書役查
内簾不過看文呈薦無須書役至外簾五所皆有
登號起批觧卷廵緝之事必需書役使用(臣)於今
科入闈之日即調取附近府縣書役二十人分派
五所聽用應請
聖恩飭諭各省嗣後預為調撥書吏十人衙役十人先
一條例内五經卷有另編字號之例各省或有將
坐號編入一號者(臣)思五經一途原取實學之士
若五經編坐一號止須五人各治一經合來改頭
換面五人皆成五經矣(臣)今科將五經坐號分散
各處以杜凑換之弊交卷後始另編字號以便中
選應請
一(臣)前奏修葺南嶽廟宇荷蒙
上諭訓誨(臣)歡欣捧誦不獨茅塞頓開實覺理明心暢
仰見
聖慈時時以億萬臣民為念當即大張告示遍諭楚民
而省中百姓交云
皇上因南嶽之神佑民豐歲即
一湖南晚稻之後百姓從不冬耕去歲經(臣)通飭
補種雜糧并委糧道李正茂親行勸諭亦有補種
者春間收穫人情踴躍今歲八月間(臣)與李正茂
復行捐種一百二十石分賞農民現在爭相耕種
數年之間交相傚法南民益享充足之利矣謹
奏
覽
同日又
奏為奏
聞事竊查岳州府平江縣僧人被殺一事身有五傷該
縣李鳳生驗報自殺該府崔珨審以疑竇多端請
員另審臬司胡瀛詳改委員審係鬭毆觀風整俗
使李徽云係自殺仍應竝參知府經臬司審以身
有五傷難云自殺知府竝未成招定擬難以竝劾
因此李徽向胡瀛有操戈之勢(臣)嚴飭胡瀛和衷
忍氣隨(臣)入闈之後李徽於十六日咨查胡烈賭
博李陞命案二事二十五日親到闈中力責胡瀛
二十八日具本
題參移送揭帖到(臣臣)見所劾不確於出闈之日已
經分晰具
題在案無庸瀆陳外(臣)知李徽素性迂腐事不諳練
此人所共知者也況此等瑣碎之事臣沗封疆重
任止宜化解消釋何敢因其劾(臣)遂懷私心瑣瀆
聖聽以傷大體實因李徽既已具
題理合將前後情節一併據實奏
聞謹
奏
此互參情節於未經汝奏之先早有旨矣
雍正十年十月初十日湖南廵撫(臣)趙弘恩謹
奏一乾州所屬之甕流溪等九寨并新撫夯坨上下
二寨苗民歸化每年願納雜糧四石二斗八升已
經會
題在案(臣)查六里苗民雜糧業蒙
聖恩念其向化之誠免徵三年今甕流等苗理合奏懇
聖主一視同仁伏候
一奉
命湖南試用人員俱已陸續委署現今修舵桿洲石臺
南嶽廟宇新設郡邑城垣衙署及勸民接種雜糧晚
稻需員協辦仰懇
聖恩簡命雜職二十員來南隨時差委遇缺署試謹
奏
該部知道
雍正十年十二月初四日湖南廵撫(臣)趙弘恩謹
奏一今歲湖南各屬俱係收成米價甚平人民樂業
因江蘇商販米穀過多以致長沙米價驟長至九
錢一兩不等經(臣)出示并咨商督臣北撫臣暫停
江蘇販運之役米價仍復漸減并咨江蘇撫臣如
一六里自勸種之後苗人踴躍從事文武諸員時
時宣布
皇仁苗人頗有感激情形昨因貴州臺鞏兇苗不法(臣)
一貴州九股苗人不法已經攻𠞰數寨所調楚兵
准文撤回在案兹於十二月初一日復准常德提
(臣)張正興以奉
旨令貴州提(臣)哈元生回黔恐哈元生經由常德即需
帶兵前往已預派湖南兵丁二千名伺候等語密
移到(臣臣)查所派即係前撥赴黔官兵前已借銀
一前因苗土多荒飭令各屬勸苗開墾并動公項
三月間親詣各峝發給籽粒所種數處均有五六
分收成(臣)復令該知縣再為親行查勸播傳
聖恩該知縣於十月間親歷一十六峝賞給花紅各苗
鼓舞踴躍開墾因於其地見産靈芝一本即以此
芝廣行開導宣布
皇仁苗情更覺歡暢迥異尋常理合奏
聞靈芝一本敬呈
御覧
一交冬以來雨雪應時於十二月初一初二等日
奏
逐條批諭矣
硃批諭旨卷二百十六之二
欽定四庫全書
硃批諭旨卷二百十六之三
硃批趙弘恩奏摺
雍正十一年正月十八日湖廣總督(臣)邁柱湖南
廵撫(臣)趙弘恩謹
奏為請
旨事竊查常德府知府王葉滋現經(臣)等
題補辰永靖道其所遺常德府知府員缺不在
題補之列但常郡為楚省南北咽喉滇黔要路商民
繁庶政務紛紜非強幹勤練之員未足勝任查有
永順府同知張廷慶才猷敏練措置咸宜若補授
常德府知府洵為人地相稱其永順同知員缺有
寳慶府通判朱汝珩明白勤慎歷任五載熟悉苗
情以之補授永順同知亦能勝任其寳慶府通判
員缺應歸部選(臣)等因地方需才起見理合具摺
會
奏請
旨謹
奏
該部議奏
雍正十一年二月初十日湖南廵撫(臣)趙弘恩謹
奏一(臣)前因楚米販運過多米價驟長恐江蘇聞風
愈加高擡時價隨一面出示并咨商督臣北撫臣
暫停商販以平市價一面移咨江蘇撫臣將楚省
倉儲售運以濟江蘇民食嗣因楚價稍平(臣)即令
將百石以内者仍許販運并經督臣通飭停收捐
監穀石乃又欽蒙
特敕川省速弛米禁楚食更可通融(臣)又遍飭無論江
蘇湖北商販千百石内外槩聽販運在案至(臣)前
奏將倉儲售運江蘇係為江省平糶之用吳楚百姓
皆屬
聖主之赤子各省倉糧皆屬
國家之蓄積(臣)惟恪遵
一黔省九股逆苗不法調集楚粤官兵協𠞰糧餉
寧可多備鄰省理應代籌(臣)自去冬已飭距黔最
近之沅州多動倉穀碾米運濟據報准鎮遠府覆
稱黔糧尚足供支俟需米起運在案兹准貴州撫
(臣)元展成咨撥倉米一萬石(臣)隨於近黔之沅陵
等縣倉撥穀碾運猶恐稍需時日又將沅州前次
碾就之米先行解濟仍即於沅陵等縣碾米數内
扣還其沅陵等州縣動碾之穀亦即於常長衡三
府倉撥補庶沅州仍有預備而沅陵等倉仍然充
實(臣)仍不時偵探倘再需米自當再行撥運又思
黔省當此用兵之際諸費浩繁庫藏或有不敷查
現撥湖南協濟黔省雍正十一年兵餉二十餘萬
兩部行四月完半今未便仍循往例(臣)已督令布
政使張璨儘數先動銀一十六萬八千餘兩飛調
委員尅日解黔俾得通融接濟此黔省糧餉二項
一湖南通省雍正十年十月起至本年二月各屬
俱得雨雪沾足春耕大有裨益現在上米每石價
銀八錢四五分起至九錢一二分不等中米每石
七錢七八分起至八錢三四分不等穀每石三錢
五六分起至四錢三四分不等理合奏
聞謹
奏
凡此雨雪之調順米穀之豐裕皆緣汝等大吏公忠秉
心獲邀
上天錫祐之所致勉之莫稍肆志愈加寅畏可也
雍正十一年七月初二日湖南廵撫(臣)趙弘恩謹
奏一湖南錢糧從前每屆
奏期必拖欠五六萬至十餘萬兩不等雍正十年額
徵充餉銀九十四萬有零(臣)飭藩司張璨及有司
善為勸納勿事差擾刑比兹當
奏銷之期已完銀九十二萬餘兩内有五十六州縣
衞全數通完惟湘鄉衡陽平江等十一縣共尾欠
銀一萬八千一百四十六兩零伏思湖南百姓荷
蒙
聖訓頻頒至周極渥數載以來漸有返樸還淳之機看
一查湖南長靖等十二府州屬雍正十一年分早
稻收成分數内長沙府屬十分者十之一九分者
十之九衡州府屬十分者十之三九分者十之三
八分者十之四永州府屬八分者十之四七分者
十之六寳慶府屬十分者十之六九分者十之四
岳州府屬九分者十之三八分者十之四七分者
十之三常德府屬八分者十之二七分者十之八
辰州府屬實有八分永順府屬九分者十之五八
分者十之五澧州屬實有八分桂陽州屬十分者
十之四九分者十之六郴州屬十分者十之二九
分者十之四八分者十之四各府州屬上米每石
價銀八錢一二分起至九錢不等中米每石價銀
七錢一二分起至八錢不等稻穀每石價銀三錢
七八分起至四錢三四分不等黃豆每石價銀八
錢二三分起至八錢八九分不等菉豆每石價銀
八錢四五分起至八錢七八分九錢不等大麥每
石價銀四錢七八分起至五錢一二分不等小麥
每石價銀八錢一二分起至九錢不等鹽每包價
銀一錢六七八九分不等自四月至六月各府州
一今歲湖南各屬雨水均調高下田地俱獲收成
雖值青黃不接之時米價照常惟據巴陵臨湘二
縣報稱五月底雨水稍多川水陡漲所屬濱江近
湖最低之田間被淹浸又據華容縣報稱近湖伍
張兔湖等垸間被衝損旋即搶築并據各該縣咸
稱水勢若消落迅速則受淹之禾仍有薄收且可
補種晚稻民俱得所等情(臣)隨飭委幹員前往確
勘撫恤去訖是否成災俟勘覆另報又據永順保
靖二縣報稱四月二十九等日隂雨連綿溪水湧
漲溪邊稻田間被淹衝合計百餘畆因係山水旋
漲旋消民間當即修整補插竝不成災其永桑新
修城垣土性未定水浸間有塌處現在修補等情
(臣)俱飭行確查去訖又查自六月初連日晴明水
勢漸消理合一并奏
聞謹
奏
狂則其徵恒雨觀汝所奏頗露自滿之意朕甚憂秋霖
或有害稼之虞也
雍正十一年七月二十四日湖南廵撫(臣)趙弘恩
謹
奏一於六月初七日接大學士張廷玉寄字奉
上諭據雲南布政使陳宏謀條奏長沙至永州一帶縴
路令(臣)轉飭查勘斟酌修築等因欽此(臣)查湖南東
路由長沙至衡永西路由常德至辰靖多係兩山
夾河一水中流挽舟縴路隨水消長水長則登山
越嶺水退則沿河傍灘其間又有支河小港水溝
缺口為之間隔縴夫行走實屬艱難盖因夏間水
漲傍河縴路瀰漫則水退必須再修冬春水平沿
山縴路蒙茸則水長仍須修理今蒙
諭旨(臣)即委員分往兩路會同各地方官逐細查勘將
兩岸險峻不平之山路再量鑿寬平其沿途支河
小港原通舟楫難以搭橋外將深溝缺口難行者
亦酌搭木橋非係通洩民田水口可以填築者即
行填築尚在水底者俟冬間水涸一例舉行以安
一(臣)查巴陵臨湘華容三縣本年五月底雨澤稍
多川水陡漲低田間被淹損委員確勘撫恤(臣)前
彙摺
奏明兹據司府并各委員勘覆被水之處甚少華邑
衝損之堤亦在修補俱不成災轉報前來(臣)與督
(臣)邁柱商酌雖據勘不成災然收成未免歉薄而
華容被水之民更有修堤之役隨仰體
聖慈分别酌動公項令該府督同各該縣寬裕賞賚加
意撫恤三縣百姓俱無失所之慮矣又查長沙湘
隂瀏陽益陽等縣山多溪窄之處驟雨消洩不及
沿河低窪地方零星漫浸田廬路堤數段旋漲旋
消又長沙有淹斃男婦大小三十四名口湘隂龍
姓一家二十一口瀏陽男婦一十三口益陽男婦
六口皆因住近山脚黑夜起蛟衝淹壓斃雖稱俱
屬山鄉常有之事但民瘼攸關(臣)據報亦即商之
督(臣)委員動項分往將被淹田廬及淹斃人口各
戶分别從厚賑恤逐一確勘其華容報有雨水續
浸之處亦令併賑再勘并通查各屬統候勘覆另
報理合一併奏
聞謹
奏
詳確查勘加意撫恤毋忽
雍正十一年九月十六日湖南廵撫(臣)趙弘恩謹
奏為遵
旨明白回奏事恭讀
硃批目今醜虜未平正當軍需浩繁之際直省督撫在
廷諸臣莫不以節省浮費為適時要務而汝獨云現
今經費敷足不知具何確見而為此侈泰之言其明
白回奏以匡朕之不逮欽此臣不勝惶恐戰慄之至
總緣(臣)識見短淺管窺眇小但只就湖南一省而
言未能通盤籌算一時冒昧輕率遂以敷足之語
入
奏仰荷
皇上指訓以期(臣)由此漸歸老練謹飭之地捧讀再四
赧顔汗背愧感交加惟自咎(臣)前
奏之謬更不覺愈感
天恩訓誨生成之切也(臣)謹據實覆
奏伏乞
睿鑒謹
奏
非識見短淺乃公私二字審辨未清耳若視國事如家
事何至有此謬論根本處少差則枝葉俱謬但務本莫
逐末誌之
雍正十二年正月十二日署理江南總督印務(臣)
趙弘恩謹
奏一江蘇一省民情頗多虚浮風俗爭尚奢侈自昔
一江蘇安慶江西三省俱報得雪惟最遠之信豐
等數縣尚未報到三省米價亦平百姓咸感
皇仁懽忻樂業至崇明常熟等縣雍正十年偶被海潮
業經賑蠲更蒙
聖恩普例加賑百姓咸遂安全上年雖有偏祲然各處
俱有收成且已撥穀備糶其安慶之宿州靈壁等
四州縣江西之新淦等七縣各報被水亦俱賑恤
是三省督撫諸臣俱仰體
聖慈已經料理再恐青黃不接之際民食價昂或鄉農
種籽間有不足(臣)又已密札各該屬或動社倉出
借或將常平倉糧破例多糶或常平社倉無存又
備糶之穀未敷再量為動項買運分糶以平市價
偶有鄰民入境給費慰送回籍倘有衿棍藉名強
買強借摘拏解懲一切事宜隨地隨時盡心辦理
務使百姓普沾樂利仰副
聖懷
一江省積欠當照案催徵恐新餉復有包侵亦在
察防其鹽政以完課疏引恤商便民為要若妄拏
貧難小民縱放大夥私販以及商鹽故意逗留長
價或船戶盜賣捏報淹消種種弊端俱當剔除但
督銷又揚州三汊河一帶為漕鹽經由之地(臣)現
在禁革積弊督令挑濬深通理合一併
奏明
一江寧省城於正月初四初五連日得雪合併陳
明謹
奏
覽
同日又
奏一安慶一省民情似屬醇厚比之蘇松實有不同
一安慶省内鳳陽亳州潁州三府州屬盜案更多
必須密察積匪窩線實跡嚴拏懲治以安良善現
是在密飭文武員弁妥辦
一安慶文武員弁多務虚不實經撫(臣)徐本懲戒
之後頗知儆惕而守令以及微員間有受賄徇情
之事徵收漕米積弊現今亦有未概除者容(臣)細
加察訪分别參究勸飭以副
聖主澄清吏治之至意
一准安慶撫(臣)徐本以安省收漕甚早奉
旨改折之文到省已經徵收者多今應作何半本半折
等因札商前來(臣)以雍正十一年漕米改折乃欽
蒙
聖主愛惜江南民力接濟江南民食之殊恩管理蘇撫
(臣)高其倬現將未奉
上諭之先早完過半之米仍通行起運則安省已徵之
米如果乾圓潔淨似應一例兑運或恐將來米價
昂貴應否仍須量為截漕若干又在隨地斟酌仰
行去訖理合陳明謹
奏
覽
同日又
奏一江西一省民多儉樸亦有數處刁悍動輒聚集
聞
一(臣)過九江一帶風聞署南昌鎮總兵官陳王章
事竟不實心辦理臣初聞未敢深信及抵江寧密
加察訪論復相同昨據該鎮陳王章送到該標後
營俸滿千總蕭三汲經(臣)秉公考驗漢仗弓馬俱
屬平常查核陳王章所出考語則稱弓馬可觀當
經(臣)飭行不准保送在案是考送員弁瞻徇之處
已有確據則彼地文武弁兵之群相嗔怨似非無
因除一面再加確訪外事關鎮臣大員理合先行
據實奏
聞
一鄱陽湖大姑山小姑山及廣信等府河道向為
盜藪近雖查拏嚴切經(臣)一路細詢尚未全息(臣)
到任之日即行嚴飭文武員弁實力躧緝加意查
拏(臣)仍不時察訪整飭以副
聖主弭盜安民之至意謹
奏
實力為之務盡根株靖盜固屬要務而察緝匪類尤宜
加意何也盜賊有跡可按匪類無形可指盜為生民之
害匪為國家之蠱地方大吏因其不關考成每推無證
無據遂置不睹不聞且以化小事為無事一句婦寺俗
談借為口實一任蔓延醖釀養姦遺患業既醉夢昏昏
不省偶遇屬員發擿一二反飭為多事之舉此等邪謬
意見當深以為戒誌之
同日又
奏一湖南歷來積欠民賦以及驛站米折等銀共二
十三萬有竒(臣)任内接催除具
題豁免銀一千二百二十五兩零外今已催完銀二
十二萬六千九百五十三兩零未完銀一千八百
八十七兩零又雍正八九兩年僅未完銀三千九
百一十九兩零雍正十年亦僅未完銀九千三百
九十四兩零理合
奏明
一署撫(臣)鍾保到任之時(臣)將湖南一切地方土
俗民情苗疆事宜詳細說知至封疆大吏以保固
地方元氣為第一要務瑣碎搜察尤覺擾民亦俱
切切詳言(臣)見鍾保為人正氣和平虚心詢問仰
見
聖主睿鑒南楚有得人之慶矣謹
奏
鍾保從前因循瞻顧惟以潔已為務不肯實心任事近
復用此二任頗知改悔且經鄂爾泰勗勉開示似覺感
發天良然已非上智之品究恐下愚不移毋因偶有所
見遂欲確定是非須留心體訪密行探察如有所聞一
一據實隨便奏知
雍正十二年二月十八日署理江南總督印務(臣)
趙弘恩謹
奏一准前督(臣)高其倬鈔錄原
奏江寧水師添造脚船軍械一摺奉
皇上硃批具疏題請欽此又奏覆提(臣)南天祥請撥弁
兵協防漕涇吳淞停止輪流貼防上海吳淞一團
漕涇等汛之案并借支司庫公項二萬湊修軍械
一摺奉
皇上硃批此論似是具題奏請欽此又前任安慶按察
使王紘條奏淮河設塘一摺奉
皇上硃批言之督撫欽此一併轉交與(臣)辦理(臣)查江
寧水師添造脚哨小船及按戰船製給軍械實屬
應行之事現在查估工料具
題又海疆關係重大全在平時廵防嚴謹若有虚應
陋習理應實力屏除請撥請停殊難輕議至江南
甲械准留公糧次第修製今經三載似將敷足(臣)
恭繹
硃批此論似是四字仰見
皇上至聖至明無微不燭容(臣)親廵海塘及查明各營
公糧已扣若干甲械現今已未修製若干另行定
議請
旨再兵丁腰刀鋼輕者有之其全係白鉄者原少各營
因准給司庫耗羡即紛紛冒支(臣)在湖南俱經駁
查即督(臣)邁柱之見亦與(臣)合今兩江各營亦復
如是(臣)亦在嚴駁其實需改造者仍應同甲械一
例動支營中公糧辦理以免糜費理合一併先為
奏明又鳳陽府屬淮河一道上通汝潁下逹淮泗近
今商船疏通已先據夀春營詳添哨船遊廵祇因
估料躭延(臣)到任後隨令動支公項添造哨船十
二隻塘房三所令沿河旱塘之兵并又於城汛抽
撥兵丁湊派輪替撑駕會廵并知會河東督臣矣
又安慶江西等省交界之小姑山金剛料沙包頭
一帶為盜賊出没之地向有三不管之名(臣)亦飛
飭分汛添塘設船加謹廵緝俱嚴飭文武實力督
率又三省水陸塘汛廢弛而水塘缺少船隻更屬
疎忽(臣)亦在極力整飭設法修理(臣)將來親廵海
塘併往驗視倘房船朽缺定參文職如兵丁曠誤
必參將弁斷不敢因循怠忽合併陳明謹
奏
勉力為之汝能竭盡一分心力朕必有一分恩遇逮汝
要在善於審擇自處耳
同日又
奏為察拏匪類事竊(臣)屢蒙
聖訓不敢稍懈自到江寧隨密札三省文武各於境内
留心姦匪邪教(臣)復不時密訪旋有風聞江西玉
山縣地方有姦匪祝皆即祝龍吳自榮即吳寵又
名吳宗亮并扁頭王元帥等名目散賣偽劄(臣)當
即差官密札文武密拏去後兹據江西署布政使
宋筠等稟稱據府縣將弁等官稟報已於本年正
月十四等日陸續拏獲陳星即陳輝林徐易文祝
方昇李子蘭李孔瑞等供稱扁頭王名周果逹於
正月初九日向陳星云劄付係福建封禁山拏來
等語又起獲偽劄一張一面寫統兵大元帥一面
寫汀州總兵周果逹字樣又在祝方昇屋後山泥
洞起獲磚刻偽印一顆印文與劄上無異又於陳
星家起出鈔寫兵書二卷悉載五方二十八宿旗
號陣圖及行兵事宜又拏獲周果逹之弟周和藍
現在跟究蹤跡等情據此(臣)查封禁山介於三省
向係姦匪巢穴復專弁星夜密咨閩浙各督撫及
通飭文武添撥兵役重懸賞格分布捕緝餘黨務
盡根株以靖地方嗣准浙江督(臣)程元章亦以訪
聞浙省江山縣之民人王益善等結交匪類密移
到(臣臣)復通行江西江南暨附近隣省各督撫提
鎮一體協拏去後隨據鈔錄浙江江山縣緝牌内
稱據王攀雲控府出首伊姪王益善為匪等情又
吳士榮之父吳汝昆浙省已經拏獲又江西省城
齋堂楊家厰等處有黃森官等亦屬同夥等語除
俟拏獲周果逹并各犯一併歸案究擬外(臣)即日
復嚴檄申飭不許借端株連無辜又復密飭三省
文武時時察訪各種姦匪邪教在案所有姦匪情
形理合先行奏
聞再江西相隔窵遠行文查拏往返稍遲合併陳明謹
奏
此案日前已經有諭實力嚴緝務獲毋俾一名或致疎
脱
同日又
奏一上元縣降調知縣陳齊東縱役栽侵捏首蘆課
銀米三萬(臣)已訪審
題參恐各屬俱有此等弊竇現經通查務必破除從
前積習又重耗私派各屬亦未全除辦理命盜詞
訟殊多率混而騐傷更多不實俱在悉心察懲然
欲求洗除積弊及地方民生事事就緒不致始勤
終怠先須司道守令得人其舉優參劣俟察訪確
實陸續請
旨一面不時告誡以期奮勉至於兵丁疲玩更聞有通
那頂考之弊現在明白開導設法稽查整頓其各
營將弁亦在分調詳加考騐訓飭理合
挖其窟穴焚其根種可免生發淮安行有成效(臣)
已通飭所屬一體察辦并知會河東督臣去訖
一各屬有捐濟隣里之士民若俟賑畢給奬不能
感動羣情而轉盼青黃不接窮民望濟甚殷捐數
不多仍少實濟(臣)查出各屬報有捐交成數者即
皇仁
一各屬錢文率多攙雜淮安揚州大小制錢折算
一省城育嬰堂有名無實普濟堂竝未設立(臣)欽
遵雍正二年
諭旨動支(臣)衙門江西鹽規三千五百兩置建房屋田
產又每年薪水食用藥餌衣服督同各官捐資設
備即有好善紳士情願代為經理當允所請惟飭
不可派擾民間又生事端其江寧暴露棺骸(臣)亦
仰體
皇仁捐資料理完畢理合
奏明謹
奏
育嬰普濟固屬應行善舉然亦不過婦女慈仁之類非
急務也
雍正十二年三月初一日署理江南總督印務(臣)
趙弘恩謹
奏一玉山縣匪犯一案經具摺奏
聞復經節次嚴飭密拏今於二月十七等日據署江西
布政使宋筠禀稱二月初一日已獲扁頭王即周
果逹初五日拏獲李子蘭初六日夜拏獲要犯黃
森官等又據禀稱二月十二日據宜黃縣解到李
繼青一犯等語(臣)查此案同夥多江西人隨拏隨
解浙省恐沿途漏洩以致未獲各犯聞風驚遁更
恐其中尚有妄扳誤拏遽以轉解未免拖累(臣)已
節次飛飭文武一面追捕餘黨一面確審現犯務
得首從謀夥各確情同偽劄書籍等項多差官弁
兵役解赴江寧(臣)即親加細究確實一面備晰奏
聞一面轉解浙省歸案擬結務期匪類不致一名漏網
良善不致稍有牽累以彰
諭旨匪類王益善等一案將程元章奏摺鈔寄署督趙
弘恩速將各犯逐一拏解浙省審擬等因欽此(臣)又
飛行江西立即嚴拏未獲各犯一面將已獲要犯
黃森官等多差兵役嚴押到(臣)轉解浙省勿致疎
虞合併
奏明
一廣信府界連閩浙安徽三省而廣信鉛山二營
僅共官兵七百八十餘員名分防一府七縣似覺
汛廣兵單府屬各縣何處為封禁山要隘何處為
衝衢要地一切酌盈劑虚之處現在檄飭察議抽
添
察密訪理合先行奏
聞
知道了
雍正十二年三月十五日署理江南總督印務(臣)
趙弘恩謹
奏一據江蘇屬之江寧蘇州松江常州鎮江淮安揚
州徐州八府及太倉海州通州等三州安徽屬之
安慶徽州寧國池州太平廬州鳳陽七府及滁州
和州廣德六安潁州亳州泗州等七州各所屬州
縣俱報雨澤霑足大麥現在青茂小麥現在長發
江西一省有新建等十數縣呈報麥苗秀盛其餘
各縣未據報到其蘇城現在米價湖廣白秈米每
石一兩一錢五分本地糙粳米每石一兩二錢五
分各屬有比蘇城增減數分者總較往年輕二三
錢一石等語此皆仰荷
聖主教養殷切且蒙
特沛殊恩將漕糧半本半折江省得以米多價賤日食
充裕民氣和樂上協
天和所致(臣)惟有敬遵
聖訓愈加小心寅畏嚴誡屬員勿受胥役播弄勿縦捕
役誣良實心實政案件速結俾得感召
天和豐收有望以副
聖慈於萬一也恐厪
聖懷理合奏
聞謹
奏
此奏欣悅覽焉果能勉盡感召之道朕可保徵應必如
影之隨形響之隨聲也期共勉之
同日又
奏一(臣)調考江南江西各營將備千把其才技兼優
者固不乏人而浮滑軟弱者十有七八馬步弓箭
亦不合式而江西尤甚(臣)已頻加申飭并將看出
各員弓馬不妥之處逐條指出行牌切責令各上
緊操習一面訓練兵丁(臣)仍留心密察倘各員猶
敢玩忽從事即嚴行參懲不敢姑容其江西各營
多用伴當今聞江南亦間有濫設伴當者亦在查
革理合一併
奏明
一安徽江西水陸塘兵勤惰已委遊擊都司守備
共四員(臣)給盤費分往查看并令密驗塘房船隻
曾否修備齊全據實覆報又此時正值開徵錢糧
(臣)亦密委三省各道親往所屬州縣察弊其無守
廵道員管轄之州縣則委府州親察至各縣監獄
有無濫禁刑具是否遵制塘房船隻是否修理亦
令乘其不備逐一點驗彼地有無匪類邪教及衙
蠧地棍種種不法之徒更令留心訪拏仍暗查塘
汛兵丁勤惰切飭其秉公慎密不得絲毫冤縦更
不得多帶人役騷擾生事(臣)仍不時密察惟下江
塘汛(臣)擬於赴常會勘秋審之後即順便親查并
直抵海塘查勘一切情形又聞沿海墩臺從前曾
被潮坍者至今多未修建(臣)亦嚴行申飭作速修
竣候騐去訖理合
奏明謹
奏
於汝前摺曾經批諭兩江直隸二省地方自朕踐阼以
來總未得人剔除整頓今直隸經李衞振作一番不數
月間已大有可觀汝現在兩江若肯如此立定志向盡
力督理自當漸有起色朕斷不虚負汝之勞績一切處
勇往直前不須瞻顧有朕作主汝何懼乎但慮汝等漢
軍習氣每多行不逮言如田文鏡心口相符者甚屬寥
寥果能照依到任以來所奏措諸實行不徒托之空言
則豈但朕與汝君臣二人之福乃
社稷蒼生之大幸也勉之勉之
同日又
奏一江西玉山縣匪類黃森官周果逹等要犯已經
拏獲經(臣)兩次奏
聞尚有要犯傅秀山改名白化龍等未據弋獲現在嚴
飭分路搜拏解浙究擬兹欽奉
諭旨著左都御史徐本即由安慶前赴浙江會同程元
章嚴審定擬具奏欽此徐本於三月初一日道經江
寧(臣)將前後獲犯姓名緣由一一詳細告知但徐
本既經起程赴浙若各犯由江寧轉解恐致遲滯
今據該臬司呈請就近解浙(臣)即行知在案再匪
類齋堂即羅教大成教久奉
諭旨查禁今黃森官等齋堂為匪事發該地方文武官
員漫無覺察(臣)現在嚴查合併陳明
一匪類為
國家大蠱(臣)凜遵
聖訓時時密飭三省文武設法訪察不敢稍懈近又於
江西奉新縣盤獲道人朱一如號長珍頭留長髮
隨帶藥包形跡可疑即於藥包内搜出偽造逆書
一本等物已將該犯解交南昌府收審兹據署南
昌鎮總兵陳王章於該府處鈔錄偽書呈送到(臣)
(臣)不敢隠匿謹將原本原單一併封呈
一江西驛鹽道魏錫祚患病情由(臣)先經奏
聞今於三月十一日據該道詳稱脾胃虚弱語言蹇澁
勢難辦公請解任醫治等情前來除批藩司照例
取結會
題外(臣)查該道管理通省驛鹽事務兼廵瑞袁臨三
府地方實屬要缺該省知府中才守兼優可信者
奏誠恐道篆委署難以得人伏乞
皇上迅賜簡補實有裨益謹
奏
覽
同日又
奏為奏
聞事竊照雍正元年江西萬載縣有溫上貴謀叛案内
餘黨龔永錫等未獲(臣)到任後即檄行江西按察
司移行文武各衙門於棚民州縣重懸賞格選差
兵役不時勒緝勿因通緝年久之案漫不經心倘
有實心辦事之員留心密獲自當
題請議叙以此鼔勵文武屬員在案兹於三月十四
日據江西署布政使宋筠等禀稱二月二十五日
有駐劄銅鼓營同知譚士法盤獲溫坤生訊供據
稱有原犯叛案溫上貴之族弟溫廷瑞現在山口
地方謀為不軌其劄付印信自新昌天寳鄉沈子
榮家發來沈子榮係大將軍軍師係溫老二名淘
濱溫庭奉等在山口背後夜聚曉散操演武藝置
造器械給坤生千總劄付一張銅印一顆伊不肯
受黑夜逃來并已經拏獲溫淘濱溫庭奉溫廷瑞
三犯等情到(臣)除飛檄密拏夥黨并究追印劄器
械外(臣)查銅鼓地方係寧州山僻之區與瑞州府
屬之新昌縣袁州府屬之萬載縣俱係接壤之地
棚民雜處因溫上貴謀叛之後添設遊擊同知各
一員以資彈壓今據禀稱該同知譚士法盤獲之
犯現在確查俟詳覆至日如果情實(臣)另疏
題請議叙并將失察各員一併查參庶功過分明人
人咸知鼓勵儆惕矣合併陳明為此謹
奏
蔓草不除逢時勃發嚴飭搜緝務淨根荄毋使一匪漏
網
雍正十二年三月二十六日署理江南總督印務
(臣)趙弘恩謹
奏為據實奏
聞事竊(臣)赴任時聞署江西南昌總兵陳王章聲名平
常一面留心確訪一面恭摺陳
奏荷蒙
皇上硃批(臣)愈加秉公訪察復密詢署布政使宋筠饒
九道劉均糧道高銳原署南贛鎮江寧副將康華
齡等各禀相同謹臚列奏
聞
一陳王章每次
奏摺私派所屬各營幫給盤費每營每次繳銀三兩
五兩不等係中軍遊擊史節文發札催繳據建昌
營遊擊桃敏口禀相符并稱現有史節文原札存
據
一陳王章遇鎮營馬步兵丁缺出不即通報亦不
拔補空出糧餉扣繳入已兵丁因而生怨該鎮及
該中軍衙門經管各書識皆知確數有署布政使
宋筠禀帖可據
一陳王章平日收受屬員禮物令屬員代買紬縀
米麥芝蔴磁器等項俱由洪鼎臣經手中軍史節
文亦知確數據副將康華齡面禀相符
一陳王章濫准義合戲班掛總鎮牌名上年有戲
子李景悦等誘賭經署南昌府事同知高以靜查
拏詳報乃陳王章諭令守備王錫圭說情有高以
静可證
一陳王章於地方民事混行干預文職賢否亦復
議論每在廵撫前議論某官好一得廵撫之言即
背地市恩密為轉告希圖酬謝與瑞州府知府楊
廷翼等聯絡一氣作威作福據署布政使宋筠道
員高銳禀覆相同
一陳王章廢弛營伍貪利務外其職分應辦之事
轉多玩誤如玉山匪類散賣偽劄既經拏獲更有
偽劄偽印盟布確據而江西省城又有羅教大成
教齋堂等事俱經拏審在案陳王章既經失察於
前又復狡辯於後查匪類為
國家之蠱陳王章於此等大事竟毫不經心但以取
利為急彌縫為務可謂喪心負
恩之至者也(臣)查陳王章心術巧詐品行不端恣意貪
婪毫無顧忌先因廣信營參將張福詳揭勒借餽
送等款革職治罪蒙
皇上格外寬宥暫令署理鎮務自當痛改前非竭誠報
效以贖前愆乃復益肆貪劣實屬下愚不移凡江
西赴考營員及文職進見經(臣)詢及無不吞吐其
詞半隠半露則是西省員弁人人畏懼面譽背恨
怨聲沸騰誠恐貽誤地方關係匪輕謹據實陳
奏伏乞
皇上睿鑒施行謹
奏
參奏甚當有旨諭部矣
同日又
奏為恭請
聖訓事竊(臣)赴任之時目擊江寧省塢閒泊各項差船
塞滿河干細查檔案博詢衆論知省塢額設黃快
沙宣便民中划等船於雍正六年通查各省站船
多設案内議裁三十七隻現尚存船二百四十二
隻湖北武昌現今僅存差船五十隻江寧省塢雖
屬四通八逹差使較繁但存船竟至五倍湖北為
數未免猶多及查省塢近今每年應差一切船隻
多則一百二三十隻少僅百隻以内况一差未必
即需一年之久則是各項差船半屬空設閒泊河
干坐糜工食查沙船内現有三十三隻已值小修
便民座船共有三十七隻亦屆拆造又有快中船
十二隻划船一隻行駛實俱遲笨無益差使似均
可即為裁去酌量變價舵水人等令各歸農易業
停支工食以上裁船八十三隻目下即可節省修
造銀一萬六千三百七十八兩又每年可節省舵
水工食一萬一百餘兩以後每遇小修中修大修
拆造可省萬兩及二三萬兩不等餘船一百五十
九隻照舊存留應差無誤再各船每遇派差等項
向有通幫捐貼之事今船既裁減幫貼未敷擬於
裁減銀内每年仍酌留二千餘兩撥補以免苦累
(臣)現在檄行司道詳
題但是否有當理合先為具摺陳
奏伏乞
皇上訓示遵行為此謹
奏
節省浮費自屬善舉具疏題請可也
同日又
奏為據實奏
聞事竊(臣)於赴任時道經江西地方因吏治廢弛留心
訪察聞得瑞州府知府楊廷翼貪汚殘酷狡詐乖
張假公濟私作威作福(臣)始以各府賢否詢署布
政使宋筠禀稱楊廷翼操守心術難以深信(臣)復
密詢饒州知府青阿立袁州知府薄履青各具印
禀種種款蹟適糧道高銳赴淮進見時(臣)密行詢
問據高銳面禀亦復相符(臣)問司道因何早不揭
參高銳回稱各人意見不能畫一容俟事竣回江
與司道密商如伊等不揭則本道一人印禀揭報
等語(臣)現在密諭各府再行確訪果否相符有無
别項款蹟外(臣)查撫(臣)謝旻在任四載政勤守潔
安靜和平惟誤認巧詐以為能員有累公明之望
實因楊廷翼侫口巧於彌縫䑃蔽兼之自恃前任
廣東羅定州任内經前督(臣)孔毓珣以貪贓參革
又得現任知府人多畏怯逡廵江西一省吏治營
伍敗壊廢弛未必不由陳王章楊廷翼二人所誤
謹將青阿立薄履青印禀鈔錄恭呈
御覽容俟各府覆到(臣)再加詳細確查如果衆口僉同
即行嚴參以昭勸懲(臣)不敢容隠理合先行奏
聞謹
奏
楊廷翼屢負朕恩殊屬可惡具疏嚴參毋少寬假
同日又
奏一江寧省城水道淤塞火患時作(臣)已委員并動
公項將官溝水塘疏濬深通又勸民間各將私溝
逐細修刷使積水暢流總歸外河以免濕蒸成疾
其救火器具除各官原設之外亦示勸民間各設
水桶不時貯水以冀有備無患又米糧雜貨行販
人等動輒收費斂錢傳單齊行高擡市價商民俱
累(臣)已嚴行示革竝拏惡棍枷示又各寺院僧人
停歇外客尚屬衣食之計但每每出入酒館攬事
過錢殊屬不法(臣)亦嚴行摘禁又蘇州向為造賣
賭具之地(臣)嚴飭府縣今已拏獲數家現在嚴究
并令再加徧查理合一併
奏明
一江南江西州縣有圖書里書區書册書公正更
有里差地差坐差副差虎踞都圖各掌一方包侵
錢糧飛灑税賦且册匿私家父故子頂世代流毒
弊難悉數(臣)訪聞既確隨嚴示徹底革除令將册
籍舊票追存官署或交戶房兼管或募淳良經理
竝令不時察查一有弊竇即行革懲其徵收錢糧
照舊刊發滚單滚催竝令州縣明白開導小民使
知踴躍輸將間有衿棍抗欠然後摘拘比追法因
人施權自官出至已革書差仍逐名取保如原管
錢糧不清底册不全或弄巧阻撓即行嚴拏監比
重究理合陳明謹
奏
好竭力整理務使弊絶風清
雍正十二年四月十六日署理江南總督印務(臣)
趙弘恩謹
奏一上江之潁州亳州夀州宿州及靈璧鳳臺二縣
素稱盜藪而為商民之大害者尤在淮河一帶要
路盖緣此河夏秋水發寬至二三十里冬水歸槽
兩岸涸出十里内外竝無民居又鮮營汛故鳳臺
界内之高望寺胡家集等十數村莊居民率多盜
匪其中鄧平孫劉等姓族人尤多不法除已添塘
汛并前撫(臣)徐本飭設保正族長外(臣)現又極力
諄飭文武弁員不時稽查并令將不事生業之輩
教以耕織免其游惰又將盜賊窩家賭博等罪名
摘叙講解使其咸知為匪之罪謀生之安以靖地
方
一鳳陽府屬宿靈虹三州縣及泗州各屬小患疉
見固由於溝洫未通隄堘未修更由於河道淤塞
(臣)到任檢查檔案宿州靈璧現議築隄虹縣則請
濬謝家溝河道而泗州又以壑鄰詳阻委鳳陽道
李如蘭踏查議修安仁等閘又據糧道王恕禀稱
開通小河疏睢入黃則四邑永無水患等語所見
各異(臣)查此事既為鳳陽一帶百姓田廬所關亟
宜辦理但非勘騐確切未便即為舉行即專就四
邑情形定論亦恐未為穩妥正在籌畫擬議之際
三月二十六日大學士(臣)嵇曾筠祭掃祖墓親至
江寧(臣)見嵇曾筠備敘
聖恩感激涕零凡講至
國計民生之事無不開心見誠剴切商酌(臣)以宿靈
虹泗水患之事籌慮嵇曾筠詳晰講議俟河工事
務少暇親身查勘通加相度期於地方民生有益
以廣
皇仁等語應俟勘明商定另行奏
聞以上二件乃係上江緊要之事合併備細
奏明謹
奏
覽奏俱悉凡綜理一切政務無論鉅細咸宜敬慎盡力
為之不必胸中先存輕重大小之念若祗以此二件謂
為緊要之事則其餘政務皆係不緊要極易措辦者乎
是固不然即以此二件而論於未經措辦之前視為重
大難理則先有所恐懼憂患心已不得其正以不正之
心經營國計民生詎能籌畫協當耶誌之
雍正十二年五月初一日署理江南總督印務(臣)
趙弘恩謹
奏竊(臣)欽奉
硃批汝等漢軍習氣每多行不逮言如田文鏡心口相
符者甚屬寥寥果能照依到任以來所奏措諸實行
不徒託之空言則豈但朕與汝君臣二人之福乃
社稷蒼生之大幸也欽此(臣)恭讀未竟感激涕零欽惟
皇上民胞物與宵旰焦勞無刻不以
社稷蒼生為念普天胥慶率土均沾(臣)蒙
聖恩特拔於趙氏敗類之中
命署重任涓埃未報雖冥頑不靈之至亦未有不敬捧
硃批而愈加心動神惕者大凡人之才能固有等次而
上下欺朦互相詐偽權操姦吏威借惡捕辦事以
掩盖為能稱許以姑息為仁大事化小小事化無
花言巧語即是能員以致政治廢弛善良嗟怨是
以(臣)凡遇縱胥縱捕擾民侵帑粉飾含混之案必
悦屬官求世俗之虚聲避貪蠧之嫌忌以負
皇上諄切訓誨造就成全之至意也理合披瀝下情具
摺奏
聞恭謝
聖訓但(臣)質本庸愚若非仰蒙
聖主頻賜指誨何能稍有進益更乞
聖恩時加提撕俾得敬謹遵守以圖報效為此謹
奏
好勉之又勉可也
同日又
奏一州縣圖書册書等役藏册舞弊(臣)嚴飭革除并
令追出底册今下江之丹徒縣據各書役交出版
圖底册合算缺田十六萬畆迨清查嚴緊始又吐
出六萬畆尚隠漏十萬餘畆現在查究下江各屬
於雍正十年奉文清造版圖册籍原令遴選賢員
悉心妥辦勿致復被胥吏作姦乃各州縣仍令圖
册積蠧開造竝不親加督察是欲作弊之人清查
自已之弊無怪乎飛灑無忌隠漏愈甚丹徒一縣
如此各該州縣可知田額之隠漏如此錢糧之侵
捏可知(臣)隨又通行各屬實力革除積蠧作速追
出册籍悉心清查積弊以期根源清確賦額無虧
便於徵輸理合
奏明
一武進知縣李育燾居官不職已經糾參該縣民
人見委員摘印因李育燾平日殘刻百姓混於縣
署之前肆行辱閙經委員嚴飭始散又奉賢知縣
盧時炳居心巧詐其重耗苛徵確有實據亦經會
參委員摘印乃聞縣民亦有嚷鬧之事又有稱盧
時炳平日居官清廉者又聞睢寧縣貼有知縣重
耗暴徵之匿名揭帖(臣)以知縣貪劣自有律法處
治其民間辱詈嚷鬧及擅貼匿名揭帖種種惡習
斷不可長隨一面嚴行示禁一面飭行司府察拏
為首之人務期必獲嚴審重懲其睢寧縣知縣楊
曾敏果否重耗暴徵亦在密訪合先一并
奏明
一太倉州捕役王泰等誣指魏進為盜逼勒銀錢
搶抄衣服竝縛妻賣女武進縣捕役張成承緝楊
興臣盜案竝不躧拏實盜乃串詐事主盤費八次
誣考良善多人又嘉定縣武生陳藩於雍正十年
乘有潮災糾衆抄搶擾害良民均應重治不宜姑
息長姦昨據司府州審擬未協(臣)逐案嚴行批駁
另行究擬去訖理合
奏明謹
奏
隨宜革除次第整飭亦不可過於急廹以求速效
同日又
奏一鳳陽風俗素稱強悍(臣)屢加勸禁在案嗣聞府
屬定遠縣北爐鎮地方有張大劍等夥結擡天尖
刀等會逞兇窩娼擾民害俗(臣)密委鳳陽道李如
蘭督拏據報定遠縣拏獲張大劍等十一名夀州
拏獲姚天助等二名該道差役拏獲李三癩等并
娼妓共三名當飭司府嚴行審報并勒拏逸犯謝
㫤等務獲并究去訖合先奏
一(臣)分查各路塘汛前經奏
聞在案兹據委員查覆夀州一帶塘兵間有離汛之事
(臣)隨飛行鎮營將離汛各兵究治竝取該管將弁
職名一俟覆到竝候互查之道員呈覆至日攷對
確實分别參斥以懲積玩其餘各路俟查覆另報
一准部咨奉
旨諭祭大學士仍管江南河道總督事務嵇曾筠之母
楊氏(臣)即欽遵委員動項辦理兹准閣(臣)嵇曾筠
覆稱疉荷
殊恩感激涕零隨即望
闕叩頭恭謝
天恩訖惟是此時已赴淮安辦理河工伏秋大汛踵至
現在協同署河臣竭力保固荷蒙
聖恩賜祭可否於霜降後回籍之時舉行等語(臣)查閣
(臣)嵇曾筠協辦河務時將伏秋不敢暫離無非感
戴
聖恩念切急公隨又飭行委員緩至秋汛事竣舉行祭
一今歲二麥現據江寧府屬之上元江寧江浦三
縣各報有九分收成經(臣)差員察騐無異又上江
之懷寧桐城涇縣寧國旌德貴池以及下江之長
洲元和吳縣常熟昭文華亭南滙武進丹徒山陽
江都太倉崇明通州如臯等州縣亦報有九分八
分七分不等統俟各屬報齊另行分晰某府收成
幾分各數繕摺具
奏大概上江下江今歲二麥收成俱厚聞江西二麥
亦屬茂盛恐厪
聖懷理合先為奏
聞謹
奏
若能如此盡心奉職久而不渝歲歲必蒙
上天垂賜嘉應朕可力保
同日又
奏一陳王章婪贓納賄各款(臣)前經奏
聞兹於四月二十六日接奉
諭旨(臣)遵即檄委江寧城守副將康華齡密往會同江
西署布政使宋筠將陳王章摘印看守解赴江寧
侯審并委康華齡暫行署理外伏查各營將備弓
馬類多平常甚至塘汛兵丁或無一人在汛或公
然聚賭塘汛幾同虚設似此情形廢弛非一日矣
必得操守廉潔實心辦事之員方可收指臂之效
伏祈
皇上迅賜賢員補授竝懇
皇上嚴切訓誨俾有遵循從此江西營伍整頓可觀實
有裨益矣
一贑南道管轄三府二十五縣地方遼闊居江西
之上游乃閩粤江楚交錯之區地居衝要(臣)詢據
布政使宋筠禀稱該道王世繩諸事模稜欲做好
人不能整理等語但(臣)查其為人尚屬謹慎可否
改用京員理合恭請
聖訓其員缺查有湖南永順府知府袁承寵操守謹飭
辦事勤敏隨(臣)六里撫苗頗著勤勞且莅任永順
新闢苗疆已屆五年例得陞轉可否仰懇
聖恩補授贑南道缺令其實力整頓地方如蒙
俞允其永順府員缺查有乾州同知張鍾年逾六十精
神頗壯久任苗疆熟悉情形以之補授永順知府
亦屬人地相宜是否可行(臣)未敢擅便統乞
皇上睿鑒施行謹
奏
袁承寵已允邁柱題請補授糧道矣不便改用兹若另
簡别員一者不得其人二者汝正在專意興除之際恐
未必能應汝手贑南道一缺於三省所轄屬員及向日
湖南所知各員或他省知府同知中選擇人地相宜者
無論越銜與否擬定一員知府以下員缺一併遞擬作
速摺奏以聞候朕酌奪有旨
雍正十二年五月二十四日署理江南總督印務
(臣)趙弘恩謹
奏一(臣)親歷各府目睹二麥豐收但刈麥之後正需
雨澤以便栽插禾苗恰於五月初九等日連得甘
霖廣沛四野沾足萬姓歡呼此皆
聖主勤求民隠至誠感召之所致也又各屬米價俱平
一山東豆貨向由海洋運至江省發賣其已入江
省内地之豆原不許復裝海船出口但恐豆船自
山東發行即徑自賣與海賊不入江省口岸兩省
皆無稽察是仍資寇妨民况米糧出洋現在嚴禁
則豆貨自應并查方免掛漏(臣)已密商河東督臣
山東撫臣俟覆到籌辦另
一據銅陵宿州江浦山陽寳應通州等州縣及泰
州分司各呈報所屬蘆葦叢中間有蝻子萌動當
即竭力撲淨等語(臣)又嚴飭務各再加搜捕勿使
遺孽生翅蔓延并飭司道轉行附近各屬一體加
意徧察又宿州呈報三舖地方於四月二十六日
衿間有攬事說情之人央求守令顛倒是非積習
尚未全除(臣)已嚴飭府縣等官嗣後務須秉公執
法竝將慣好攬事說情之最甚者指名詳報究懲
理合
奏明謹
奏
好此種惡習亟應革除
硃批諭旨卷二百十六之三
欽定四庫全書
硃批諭旨卷二百十六之四
硃批趙弘恩奏摺
雍正十二年六月初十日江南總督(臣)趙弘恩謹
奏為恭謝
天恩懇准
陛見事六月初九日准吏部咨文奉
上諭趙弘恩著實授江南江西總督欽此移咨到(臣)隨
恭設香案望
闕叩頭謝
恩訖竊(臣)至愚極陋識淺才微四載楚南涓埃未報兩
江事務甲於天下以(臣)之庸暫署或可勉力圖公
久任必致拮据覆餗貽誤重任實非淺鮮(臣)雖庸
愚之至尚有自量之識聞
命自
天惶悚無地捧咨驚惕寤寐難安惟有謹遵
諭旨凡事不可預存難易之想但勇往直前秉忠循理
辦去罄此心血夙夜靡寧以仰副
聖訓於萬一倘至心神竭蹷圖維力絀而實不勝任之
時再行據實直陳虔懇
聖恩另簡賢員以副重寄斷不敢少存繫戀之心以誤
國計民生之重大者也三省要務有必須面請
皇上指示以開茅塞以益封疆者仰懇
聖恩准(臣)於十月初間親詣
闕廷敬聆
聖訓庶犬馬戀
主之心得遂仰
聖瞻
處併請
皇上訓示遵行(臣)趙弘恩謹
奏
覽奏謝可謂詞能逹意矣然不在空言惟務實行為要
同日又
奏為恭謝
天恩事(臣)蒙
御賜翎冠悦心集
御選語錄寧紬袍褂紫金錠等藥(臣)恭迎郊外虔設香
案望
闕謝
恩跪領訖欽惟我
皇上聖學淵深窮微洞本
慈訓剴切破礙開蒙頂禮
御冠目睹紅燦珠光之瑞手擎雀尾心生鳶飛魚躍之
歡
上方降異品之香咀味頓忘暑癘内織極天工之巧衣
身永錫安寧誦
語錄册而識生滅俱無(臣)愚有欲透三關之想讀
悦心集而知虚靈不昧(臣)愚有頓開百障之思仰欽
道妙菩提選前禪而擇要敬思
機原本分啓後學以破參(臣)質庸愚妄希解脱
聖恩高厚特賜提持惟有齋心虔誦認性求源期由善
因以招慈果謹遵
硃批太上所謂忘其身而身存之
諭旨矢公矢慎竭此血誠以仰報
聖恩於萬一耳為此恭謝
天恩謹
奏
斯事無他不過自究自心之道耳如果篤信研求必有
所見一有真見自然默會非倚仗語言文字而可明者
亦非向人取討指證而強以為是者誠能造詣不疑境
界自有一番真實解悟處汝信及此一事肯盡力體認
乃極妙之舉百無所妨試勉力參究看
同日又
奏一江寧於六月初四初五日連得大雨四野霑足
甚副民望惟省城一時積水深至三尺有餘城墻
些須坍缺民間土墻房屋亦坍數十餘戸幸各處
溝渠(臣)於二月間行令修浚深通雨略停歇立即
消洩無遺所坍城垣應即修補房屋各戸亦已賞
恤(臣)虔誠祈晴仰仗
聖恩自初六起已連獲晴明(臣)復細查各鄉高田禾苗
得雨倍茂低田久插之禾為雨瀰漫旋即消落惟
最低田内初插之禾間被泥水漫壓恐難復長詢
之農民僉云此地原有紅稻歴係六月十五前後
一江省前有數縣呈報蘆葦叢中蝗蝻萌動旋即
撲淨等情今據揚州府知府蔣嘉年等報稱各處
蝗蝻俱已捕淨且五月十四五日連得風雨二十
一二等日風雨間作衝無遺類督令人夫尋至蘆
葦深處蝻子皆抱草自僵等語(臣)仍通飭不時搜
一安徽省屬貢監生員盛朝等呈請分闈(臣)查事
屬難行惟照順天鄉試之例上下兩江酌量分額
取中似為妥便已與撫(臣)王紘面商經王紘備晰
一(臣)奏摺歷係實封夾板進
呈仰懇
皇上賞賜摺匣六箇竝西洋鎖鑰以便輪用封
奏更為慎密理合奏請
睿鑒謹
奏
摺匣應早行奏請何乃遲至於今
同日又
奏為江南港渠亟宜普修以全水利以廣
皇仁事竊照江南水利屢蒙
聖諭普加修浚仰見
聖主軫念民依有加無已(臣)查淮揚諸河及通州閘壩
現經興修完備蘇松常鎮之婁江吳淞江白茆徐
六涇劉河七浦河等處并各閘亦俱蒙
皇上命發帑金興修完竣商農樂利萬世蒙庥惟民田
以内一切支港小渠萬派千尋皆承流於大河通
聯於潮水旱則引潮以灌田苗澇則歸河以消積
水關係竝重其利亦溥祇因港渠既多地更深僻
工程碎雜費用零星故歷聽民間自為修濬難以
一一動帑興修無如小民勤惰不一年久竟同道
旁築舍潮沙積漸淤塞日甚(臣)經臨蘇松常鎮一
帶留心察勘在在皆然必須即為逐細疏濬一律
深通庶港渠湖河内外暢逹旱澇兼資同收鉅效
博採輿情無不樂於興舉查江省歴来私派貼費
陋規每縣盈千纍萬今(臣)清釐酌革民力已得寬
舒所有此等土壩土洞似應即從今冬為始勸民
循照舊例按田派土業戶給食佃戶出力逐一興
修明白開導勸督之下百姓諒必踴躍趨事至此
項工程查有部員程夢瑛謹慎勤勞實心辦事可
以總理相度(臣)亦加意察督其分任更需多員方
能細為查勘逐加勸諭現在州縣各有刑名錢穀
諸務各府同知通判州縣佐雜并試用等官亦各
有本任事件及别項緊要工程差委難以分身且
恐濫差書役需索擾累再四思維惟有倣照河工
及前署督(臣)尹繼善辦理海塘將情愿效力之人
題請赴工之例有生長沿河及曾任沿河因公罣誤
之員或向隨工員在河料理熟習河務及熟習風
土之人具呈情願效力者考騐確實
題請差委如能勤慎任事工竣
題明酌量錄用倘有怠玩即行參處又蘇松沿河塘
路坍塌行旅艱難民田亦少保障或勸民力并修
或動公項支應亦須漸次經理(臣)已備行藩司查
案妥議俟覆到另為具
題但(臣)識見短淺未知當否理合先行奏請
聖訓遵行為此謹
奏
覽奏已悉具題到日有旨
雍正十二年六月二十五日江南總督(臣)趙弘恩
謹
奏一江西積欠錢糧雖非江南數十萬可比然多者
每至二三萬少者亦至數千上下其積欠難清之
弊祗因平日推收不清戸名不確凡糧戸已經完
納者竝不逐日按戶掛銷甚至實徵册止列每都
每圖總數一條竝無花戶完欠細數流弊年久業
戸疊更無從根究交代之時因循接受(臣)訪聞此
一江西清查積欠案内有已經查出之包侵銀兩
先經撫(臣)謝旻
題請再限一年完交如限内不完即照包攬侵盜錢
糧例治罪未完銀兩著落失察各官分賠(臣)查包
侵銀兩自展限以来完者甚少留心訪察類多年
老貧窮無力完交從前府縣各官漫無覺察難以
寬縱(臣)已經嚴飭布政使將失察各官造册請參
一積欠錢糧率多零星小戸僅止數分數釐者前
經廷議准行每銀一釐聽從民便准收制錢一文
此誠便民省費良法乃姦胥以完錢既無從壓戥
重收而銀匠更無從傾銷勒索遂造謠言以錢價
零星尾欠小民亦必踴躍完納矣
一江西山僻州縣類多棚民耕山種地日漸開墾
陞科且棚民之糧較土民完納尤先安居樂業讀
書愈衆凡入籍二十年以上者雍正九年荷蒙
皇恩准其額外考試入學在案(臣)訪聞土著佻逹豪強
之輩多以異籍之民遇事欺陵(臣)思棚民入籍既
久又復急公完糧即屬良民豈容若輩欺陵(臣)推
廣
皇恩一視同仁現在密諭藩臬二司轉諭各府州縣加
意撫綏化導務期彼此相安共享昇平之福為此
謹
奏
覽
雍正十二年七月初六日江南總督(臣)趙弘恩謹
奏一江寧六月初四五及初九等日雨水過多(臣)即
查勘賞恤并太平寧國常州鎮江等府呈報雨水
大概情形一例查辦緣由俱經繕摺具
奏今(臣)細查上江寧國等府州屬之南陵太平臨淮
和州涇縣六安全椒及下江鎮江等府屬之丹徒
丹陽六合江浦金壇句容江陰昭文通州溧水等
十餘州縣受水稍重俱有被雨浸坍房垣之家通
州泰州兩分司所屬各場草房䥕舍亦有衝塌(臣)
又飛飭分委幹員擕帶公項飛往會同地方官細
查窮民窮竈分别賞助修整俾各安居樂業間有
浸塌城垣營汛墩房亦在督修竝此外上江繁昌
蕪湖當塗桐城無為鳳陽等州縣衞下江之儀徵
武進無錫元和吳縣太倉等州縣衞各被淹低窪
田地俱在嚴催委員上緊會勘撫恤一面將已涸
出田地俱令補種紅稻晚稻仍有秋收本年二麥
已獲豐收民食原屬充裕恐間有食指浩繁因而
籽種缺乏者俱勸業戸幫給或動公項賞助務期
鄉農亦得安業并將是否成災之處星飛覆報江
西之浮梁彭澤上猶三縣呈報山水亦經飭司查
恤此外有無被水之處并令通查去訖有等地棍
劣衿刁軍惡佃動輒串捏詭名架砌重情號召鄉
愚紛紛告災意在抗賦冒賑減課騙租此等積習
兩江尤甚竝飭印委各官詳加查察總期秉公據
實不得絲毫諱捏庶窮黎咸沾實惠帑項不致虚
糜再江寧地方自初十日至今天氣晴明各屬有
一准工部咨奉
旨嚴拏行賄作弊之學習行走張豐功(臣)密行各屬指
示設法嚴緝已據廣德州州判孔𫝊橿拏獲(臣)隨
飛飭嚴押赴省即行給咨解部并飭沿途文武小
心遞護所有要犯張豐功現經拏獲起解緣由理
合
奏明
一松江府屬民人常有逞兇打降之徒且多蓄蔵
鐵錘拳心等兇器以致遇事爭鬭命案疊見此風
誠難漸長(臣)已嚴行示禁并令自繳鐵器倘再怙
惡不悛即行摘拏嚴懲理合
奏明
一下江揚州等屬前報蝻子萌動旋即撲捕及蝗
蝻因風抱草自僵等情形節經摺
奏兹據上江之靈璧虹縣各報上年被水湖地之内
産有魚子晴涸日久變化為蝻分路撲捕緣六月
二十一日大雨生蝗之地又復積水成湖蝗蝻多
浮水面現在涉水撈捉已獲十之六七等語(臣)恐
有捏飾怠忽隨又選差(臣)標守備四員分往該二
縣協查督捕務期刻日捕淨以免貽害田禾理合
奏明謹
奏
觀蝗蝻十獲六七之說仍屬未盡其竭力督飭該有司
務俾撲滅無遺倘少涉疎慢致令飛揚為害則責歸汝
等大吏也毋忽
同日又
奏一田房税契定例由布政司印發契紙契根聽民
買用填納乃聞有不肖州縣官役將契根蔵匿不
令上税之人親填於收税之後起解税根之時任
意更換戶名短填銀數仍肆侵隱民間偶有爭訟
敕行各省畫一施行
一(臣)查上江之南陵縣地方向有潘茂先崇尚三
乘教又名糍粑教其實即係羅教茂先久故近聞
伊子潘玉衡又在合肥縣民夏公祥等家往来意
在煽惑復教當經合肥縣將夏公祥等拏懲而潘
玉衡先已他往(臣)以事關邪教隨密委安徽道梁
需杞於潘玉衡原籍并各處設法躧拏務獲究治
有無黨從惑衆之人嚴拏并處如有無知男婦偶
墮其術者許令自首改正庶根株可淨地方寧謐
理合先為
(是)奏明
一欽奉
諭旨著(臣)切諭張勤望洗心滌慮痛改前非等因(臣)隨
調寧國府復任知府張勤望到省宣揚
聖諭張勤望跪聽之下稟稱八年京職未有片長初膺
郡守徇庇屬員種種不職例應處分荷蒙
皇上垂念先臣曲賜矜全惟有凜遵
恩旨恪守官箴不敢再負
聖主殊恩等語(臣)又切加誡訓爾父爾叔行為萬萬不
可效法當即令其回任仍不時申訓密察理合
奏明謹
奏
更宜留心察其向後行為倘怙終不悛弗能奮勉為一
良吏據實奏聞至若無心小過猶可原恕者但時加訓
飭以成全之
雍正十二年七月二十一日江南總督(臣)趙弘恩
謹
奏一欽奉
硃批王紘識見似屬迂執爾意以為何如欽此(臣)見王
紘兩次曾與細論地方之事誠如
聞
一欽奉
硃批聞近日江省雨水過多朕心深為厪念將確實情
形備細分晰具奏以聞欽此(臣)查江寧府六月初一
至初三日小雨初四初五大雨兩晝夜方停初九
日大雨餘日晴明并各府屬有云初三初四初六
初九十一十二二十一二十二等日大雨河滿溝
平近河近湖窪下之田多被淹浸俱經節次奏
聞在案又查下江山田四分中田三分窪田三分經(臣)
節次查詢俱云窪下之田多半退出山田茂盛之
至等語上江山田多半中田窪田共居少半沿河
之田農民年年預防多備黑稻以為補種之計目
今兩江窪處凡退出田土俱已補種其尚有積水
者統俟退清方可定局其民間浸塌房屋俱經差
員查勘確實分别賞恤又各屬米價一兩以上至
一兩三四錢不等人民安業合并陳明謹
奏
覽奏知道了
雍正十二年八月初六日江南總督(臣)趙弘恩謹
奏一據鳳陽道李如蘭稟稱經過懷遠鳳陽臨淮靈
璧宿州虹縣今歲年景土人俱稱十分豐稔往歲
僅收六七斗者今歲可得一石秫秫粟穀現已成
熟稻苗雜糧各皆茂盛又聞潁亳泗等屬亦頗相
同間有水淹之處非逼近淮河即地勢窪下原於
豐年無礙等語又據差察賑恤同知蘇士俊等稟
覆相同僉云上下江各屬高中田地禾稻雜糧現
一上江靈璧虹縣蝗蝻萌動(臣)飛委標下守備四
員分往協捕今已據報乘其未曾長成之時俱已
撲淨禾苗毫無傷損(臣)仍飭地方官不時察防外
一三省倉庫恐有虧那例應不時盤察其州縣已
經報支報解銀米(臣)又訪有壓批遞那掩蓋之弊
隨經嚴行察攷昨已查出泰州阜寧二州縣有虧
那壓批情事當即會參一面又行藩司移飭該管
道府各將所屬錢糧倉穀上緊察盤如有虧缺弊
混即行詳參追補如無未清亦限兩月結報(臣)仍
一上江茶引每引例徵紙價銀三釐三毫各屬官
役人等額外苛索使費每引合算竟至二三分及
錢餘不等經(臣)訪聞隨即嚴飭通行禁革以甦商
累以清額餉合并陳明謹
奏
除弊即是恤商恤商方能裕課此舉好
同日又
奏一欽奉
上諭江蘇等屬多雨其加意撫綏從前動用倉穀作何
買補或將漕米截留若干以為備用等因(臣)查江蘇
等處本年雨水稍多低田間被浸損而高中田禾
實有豐收之象其被水人戸(臣)已酌量資助節次
奏明又慮新穀未登市價增長并令將倉穀破例多
糶在案兹蒙
聖諭隨又切飭加意料理不致窮民失所至各屬從前
糶賣動用以及現今多糶之穀江南戸口殷繁低
田收成又薄自應俟秋成仍於隣省產穀地方買
補但恐一時採買過多有妨隣省民食隣省之價
一昂則商販自不能流通來江江省亦必因而受
累若得量截漕米以備將來湊糶之用或將被水
州縣漕糧酌量折徵則米存於民其倉穀可以相
機酌買各省民食均足而蘇松常鎮大修渠港(臣)
已欽遵
硃批具題俟部覆一到即便舉行各該屬窮民可以趁
工謀食又遇米多價賤家口亦得分潤飽餐但漕
糧攸關
天庾重計亦未敢遽議多留容(臣)與漕(臣)魏廷珍撫(臣)
高其倬等再加察議或截留或折徵酌量確數另
行會奏請
一(臣)摺奏兩淮鹽務套壓情形荷蒙
諭旨指示周詳(臣)當與鹽(臣)高斌和衷協力善為經理
其緝私一節在於嚴場竈遏隣私(臣)已節次申飭
并咨會湖廣河南浙江督撫(臣)一體察拏嗣訪有
竈戸私頂場役梟徒鑽充鹽快暗通煎運并拏獲
鹽犯混援貧難捏稱獨子希圖開脱等弊又經咨
行極力剔除其常鎮蘇松例行浙鹽地方亦有淮
私透擾(臣)仰遵
聖訓大公至正之意并經檄飭堵緝務期各行各地私
販盡淨官引暢消於商民均有裨益合再
奏明謹
奏
兩淮鹽務須大費經營汝與高斌竭力整頓殫心籌酌
可也
同日又
奏為恭謝
天恩事切(臣)接兩淮鹽(臣)高斌札致荷蒙
皇上恩賞養廉三千兩欽此當即望
闕叩謝訖查江南總督養廉歴任督臣俱皆敷用而(臣)
家口頗少食用亦儉凡有親友不過少為資助其
一切賞兵及製辦營中器物粘補衙署差委盤費
等事之外約計尚有盈餘現在難以扣定統俟將
來另行查清奏
聞前據運使尹會一稟請鹽務養廉一事經(臣)切諭無
庸議
奏(臣)思疊荷
皇恩報稱彌難現在養廉尚屬浮多何敢濫邀
曠典已飭運使存貯運庫俟有公事需用之時再行支
取應用永為成例其於
國計民生均有裨益為此恭謝
天恩謹
奏
此在汝酌量為之亦不宜儉約過當涉於矯廉
雍正十二年九月初九日江南總督(臣)趙弘恩江
寧將軍(臣)吳納哈副都統(臣)伍納策謹
奏為
奏明事竊查前督(臣)高其倬(臣)吳納哈(臣)伍納策會
奏江寧滿洲水師添設船械一事欽蒙
皇上硃批具疏題請欽此(臣)趙弘恩到任准前督(臣)高
其倬密交接辦亦經
奏明在案今(臣)等公同細加商酌查原
奏請添脚船二十隻現隨修造沙船各本案添造至
沙船一切器械内如火箭火斗噴筒綿被平時不
需操演久貯恐防霉爛應緩製造其修換應用礮
位添製籐牌牌刀挑刀共估工料銀二百四十六
兩零飭司即於兩淮屯船陋費銀内動支造辦所
有原請添設平頭小哨船六隻係因江中間有港
汊沙灘沙船難到吧唬船雖能行走船小頭尖不
勝風力起見今沙船現添脚船二十隻送錨坐䉡
其港汊沙灘吧船偶爾遇風難行此脚船亦可抽
駕應用操習廵防已俱便利則平頭哨船一項可
以不必重設現在節省銀一千七百餘兩俟將來
吧唬船有輪屆拆造者再行
題請照依平頭哨船式樣酌改數隻亦屬可行所有
江寧滿洲水師脚船器械現今酌量添設并哨船
此時毋庸重設緣由(臣)等謹再會同據實
奏明伏乞
聖鑒為此謹
奏
所議合宜
江南總督(臣)趙弘恩謹
奏為奏
聞事竊照江蘇等屬本年六月初旬雨水過多低田被
淹房垣間有坍塌(臣)仰體
聖慈酌量賞助平糶查勘撫綏疊經奏
聞在案現今高中田地頗有收成其水退稍遲間有不
能補種之窮民可於豐收之家相幫刈割餬口然
各屬戶口本蕃其中自有老弱疾病不能食力及
傭工肩挑無處又無資本貿易之戸若概俟冬初
開賑則此時即有忍饑之苦(臣)於委員勘水之初
即經飭令會同印官留心查賑昨又密飭各道員
順便親加撫恤但查賑之法務極周密救饑之道
寧厚勿薄更宜及時勤加料理又聞淮徐等屬近
亦晴雨未均(臣)敬體
皇上浩蕩天恩隨又選差候補文職標下備弁共二十
五員(臣)俱面為細加訓囑令其分往各該州縣衞
場徧加查看遇被水之地再為宣布
皇仁逐戸撫慰使各勤工謀食其有老弱疾病不能工
作及傭工肩挑無處又無本貿易艱於粒食之戶
該委員立即會同印官於縣庫不拘何項動支酌
賑再加接濟以俟籌議煑賑其縣庫墊用之銀册
報之日仍於司庫公項發補竝飭有力可支之家
不得藉端攪擾劣衿地棍不得冒災生事又示勸
富饒之家推重桑梓或借給資本或幫助米糧量
力樂從俟查明(臣)即厚奬數多者具
題議敘事關民生重務惟有恪遵
聖訓悉心籌畫隨時經理切實撫綏總期黎民均無失
所恐厪
聖懷理合再為奏
聞謹
奏
此奏是其印委各員勤加訓飭務令實力為之
同日又
奏為奏
聞事竊(臣)風聞徐州府屬銅山縣胡家口地方有李郭
兩家搶奪高糧各統百人執持鎗械互相打降李
姓用鳥鎗打死郭姓二人郭姓用長搶戳死李姓
一人其餘死而復甦及身受重傷者亦復不少似
此雀角微嫌輙敢糾聚多人私用火器兵械肆横
殺傷戕害人命大屬不法隨於八月十二日飛飭
司道府營查究嗣於十八日據銅山縣報係候選
州同李縉糾領佃戸打手多人爭割秫秫起釁等
語(臣)又細訪李縉係直隸督(臣)李衞堂弟而郭姓
以及縣民皆稱李縉弟兄素恃顯宦佔奪民業屠
害鄉里等語衆口如一(臣)思李衞受
主深恩竭誠報效素無瞻徇亦無偏曲斷不敢縱容族
人肆行無忌以干
國典是以(臣)又據訪飭行務期秉公執法窮究既不
使姦豪逞志欺陵良懦亦不得因係宦弟故為屈
抑庶
國法昭彰而人心咸服矣(臣)未敢隱匿瞻顧理合先
為奏
聞謹
奏
此事經李衞屢次備細奏聞於朕從前命李綺終養之
旨正為此而發也於李衞奏摺中批諭甚悉且曾令伊
密寄江省督撫臣閱看今事已到案汝其揆情酌理秉
公執法審理具奏
雍正十二年九月二十二日江南總督(臣)趙弘恩
謹
奏為奏明事竊照寳應縣知縣李松泰因承緝不力
降一級調用奉
旨令(臣)等將伊居官如何之處出具考語送部引見欽
此(臣)查李松泰才具練逹辦事勤慎不負尹繼善
薦舉之意隨經出考會同蘇撫(臣)高其倬給咨赴
部一經
聖鑒賢否立定但李松泰係(臣)堂妹之夫(臣)既不敢以
親謬舉亦不敢因親屈抑理合據實奏
聞若仍作(臣)屬員(臣)雖恪遵
聖訓不敢稍有瞻徇或李松泰借勢肆志及遇事退縮
或司道府徇情庇護及故意苛察皆未可定請俟
李松泰引
見之時如非能員例應調用如可任用州縣伏懇
聖恩用於别省庶李松泰得以盡力圖公將来或有造
就咸戴
聖恩無既矣為此謹
奏
候引見時酌定
雍正十二年九月二十八日江南總督(臣)趙弘恩
漕運總督(臣)魏廷珍蘇州廵撫(臣)高其倬謹
奏為遵
旨會議具奏事接大學士鄂爾泰張廷玉寄字内開雍
正十二年七月十一日奉
上諭昨朕聞得江南常州府屬之無錫金匱等縣鎮江
府屬之丹徒丹陽等縣蘇州府屬之崑山吳江等縣
俱因六月雨水稍多禾苗有被水淹浸者目今水勢
漸退高田尚可補種而低處積潦未消時過小暑已
難栽插等語朕欲寄信與趙弘恩令其早為籌畫今
覽趙弘恩奏報江寧及蘇松常鎮揚州等屬多雨情
形與朕所聞大概相同已據趙弘恩奏稱飛飭地方
官細加查勘酌量資助爾等可再傳朕旨令其加意
撫恤毋使窮民失所朕又思江南地方既有積水未
曾栽種之處恐將来收成歉薄米價漸長民食維艱
不可不預為計議聞蘇常各屬從前糶賣動用倉榖
尚有未經買補足數者此時應作何買補之法以實
倉儲或將明年漕米截留若干以為備用可密寄信
與趙弘恩令其會同高其倬魏廷珍酌量本地情形
悉心妥議具奏請旨欽此密寄到(臣臣)趙弘恩(臣)魏
廷珍(臣)高其倬會查得江蘇省屬本年二麥頗有
收成至六月初旬雨水偶多高中田禾俱可豐收
惟低窪田地被水淹浸内有旋淹旋涸之處即經
資助補插其積水未消之田秋成未免失望荷蒙
聖恩特諭加意撫恤補倉截漕令(臣)等酌量議奏仰見
聖主預籌民食至周極溥之至意(臣)等細查現今勘有
成災區圖之州縣係上元江寧長洲常熟昭文新
陽陽湖無錫宜興金壇丹陽溧陽溧水靖江通州
句容江陰泰州江浦六合等二十州縣然各該州
縣内俱有豐收之區啚竝非合邑被水其勘不成
災之元和吳江震澤婁縣崑山青浦福泉武進金
匱荆溪丹徒太倉鎮洋泰興如臯等十餘州縣高
田既獲豐收低田亦有收成民食更覺無礙但江
蘇一省戸口本蕃儲備必須寬裕查從前未買足
數并動糶各穀石今雖勒令照額買補現存倉穀
僅八九十萬石(臣)等仰體
聖慈再四酌議請將雍正乙卯年起運雍正十二年漕
糧截留二十萬石内於成災二十州縣各就近截
留一萬石或六七千石其不成災之各州縣亦每
縣量留三四千石將來市價稍有增長即將此米
平糶將價銀解部繼此又有倉貯及續買穀石以
為後應是被水地方民食既可常年有餘通省糧
價更可不致昂貴咸頌
聖主特沛浩蕩天恩實無涯際(臣)等謹合詞具摺陳
奏是否有當伏乞
皇上訓示再查成災田地該徵新舊條銀若即行徵輸
小民不無拮据似應緩至来年麥熟啓徵其雍正
十二年應納漕南等米災田米既乏收民力現難
輸將似應併懇
聖主格外施恩緩至明秋折納其不能工作貿易無錢
糴食之窮民已動公項酌賞不致失所但寒冬初
春須得量動倉穀接賑此數事亦成災二十州縣
内現今實在情形(臣)等敬體
聖慈理合一併據實陳
奏統乞
聖鑒特敇遵行謹
奏
另有諭旨從内閣頒發
江南總督(臣)趙弘恩謹
奏一城垣關係緊要稍有坍塌即須修補其藉端冒
銷積習更須嚴加清釐(臣)到任之初查得省城城
垣向有坍缺昨值六月初旬大雨浸淋又有零星
續坍之處隨經飭委府縣及在城同知通判公同
丈估兹據覆稱江寧省城城垣周圍五十七里三
分計一萬三百一十四丈内新舊坍塌每處數尺
及丈餘十數丈不等合計實共坍塌墻垣三百八
十一丈零并門圈一箇將舊磚逐細全行清出抵
用則物料大可撙節(臣)現飭動公項上緊興修另
行據實報銷仍令同知通判監督又委標員日逐
往還廵視以杜匠役侵料偷安等弊則工費亦可
奏明
正(臣)現在嚴行查參并明立章程掃除積習其各
屬盜案或隱匿不報或借盜銷案或任意縱延不
緝不審(臣)亦在加意查催參懲其弁兵有諱縱最
甚者提拏綑打以懲積玩至於小竊案件官弁兵
捕視為無關參罰更多悠延(臣)檢查檔案江寧一
府所屬自雍正六年至今通詳批緝未經報獲贓
賊者即有三百七十餘件一府如此各府可知小
竊不懲必致流而為盜(臣)亦嚴行通飭作速徹底
清查嚴行緝審去訖理合
奏明
一私鑄錢文剪燬制錢等項姦徒(臣)不時嚴督察
拏昨風聞安徽省屬繁昌縣深山之中有種姦徒
潛匿私鑄(臣)隨飛飭文武密往確查尚未覆到又
據江西按察司禀稱於南昌省城拏獲剪燬制錢
之徐旭生等已飭縣審等語(臣)亦飛飭嚴究夥黨
擬報并再通飭上緊察拏去訖理合先為
一蘇松淮揚等處拐犯甚多迷拐幼孩肆行販賣
甚至割其肢體戕其性命(臣)到任以来疊飭文武
察拏并懸賞躧緝已經拏究數案兹又據川沙營
參將暨南滙縣呈報盤獲拐犯王大等并被拐割
筯子女及船隻等項訊據直供食肉食腦殘忍之
惡殊堪痛恨(臣)隨嚴行究追夥黨併拏擬報其兵
役人等(臣)已給賞以示鼓勵并又通行各屬留心
查捕務淨根株理合
奏明謹
奏
兇殘同類其惡甚於豺狼當嚴督緝捕務淨根株毋留
餘孽遺害人世
雍正十二年十月初六日江南總督(臣)趙弘恩謹
奏為奏
聞事竊照江蘇安徽二省雍正十二年秋禾收成分數
催據各該司詳報前来查江蘇省江寧府屬收成
十分者十之二九分者十之二八分者十之二七
分者十之二六分者十之一五分者十之一蘇州
府屬十分者十之三九分者十之一八分者十之
二七分者十之二六分者十之一五分者十之一
松江府屬十分者十之三九分者十之五八分者
十之一七分者十之一常州府屬十分者十之一
九分者十之二八分者十之四七分者十之一六
分者十之一五分者十之一鎮江府屬十分者十
之一九分者十之三八分者十之二七分者十之
二六分者十之二淮安府屬十分者十之四九分
者十之三八分者十之二七分者十之一揚州府
屬九分者十之三八分者十之五七分者十之二
徐州府屬十分者十之一九分者十之二八分者
十之三七分者十之二六分者十之一五分者十
之一太倉州屬九分者十之一八分者十之三七
分者十之五六分者十之一海州屬九分者十之
二八分者十之四七分者十之二六分者十之二
通州屬九分者十之一八分者十之二七分者十
之二六分者十之三五分者十之二安徽省安慶
府屬收成九分者十之三八分者十之五七分者
十之一六分者十之一徽州府屬十分者十之六
九分者十之二八分者十之一六分者十之一寧
國府屬九分者十之一八分者十之二七分者十
之三六分者十之四池州府屬十分者十之一九
分者十之二八分者十之三七分者十之三六分
者十之一太平府屬九分者十之四八分者十之
三七分者十之二六分者十之一廬州府屬十分
者十之四九分者十之二八分者十之三七分者
十之一鳳陽府屬十分者十之一九分者十之二
八分者十之三七分者十之二六分者十之二滁
州屬十分者十之一九分者十之三八分者十之
三七分者十之三和州屬九分者十之二八分者
十之三七分者十之三六分者十之二廣德州屬
十分者十之二八分者十之五七分者十之二五
分者十之一六安州屬十分者十之一九分者十
之一八分者十之二七分者十之三六分者十之
二五分者十之一泗州屬十分者十之一九分者
十之三八分者十之四七分者十之二潁州屬十
分者十之二九分者十之二八分者十之三七分
者十之二六分者十之一亳州屬收成實有十分
至本年二省各有十餘縣内被水田地未曾計入
分數又江蘇等屬民間食米現今每石價銀九錢
至一兩二三錢不等安徽等屬米價每石七八錢
至一兩一二錢不等禾稻收成糧價平減百姓俱
各安業合併陳明為此謹
奏
今歲兩江地方除被水數縣外秋成豐盈如是
天恩可謂渥矣其未能普被均沾者究係吏治不純之故
當盡力開導屬員俾化誨兵民各修職業果能文武和
衷竭誠奉公行伍整齊閭閻安阜而
上蒼不賜嘉應無是理也然總在汝一人正己率屬庶幾
上行下效於此若纖毫疑而未信視為渺茫則屬庸愚
無識之人矣勉之
同日又
奏為奏
聞事接大學士鄂爾泰張廷玉寄字内開雍正十二年
九月十六日奉
上諭前據趙弘恩參奏屬員摺内曾稱江南吏治廢弛
現在留心整理等語至其省屬内所有才守兼優之
員尚未見伊奏所以昨出揚州江寧知府二缺朕恐
伊正在整理試看之際京中又現不得人是以令王
士俊於河東兩省内揀選具奏或趙弘恩未必領會
朕意爾等可傳旨密諭知之至伊三省屬員内所有
確知可以陞用之員著伊隨時摺奏欽此密寄到(臣)
(臣)敬謹捧讀惶悚涕零仰見
聖主憐恤下情無微不燭至於如此周細之至(臣)雖愚
劣之極亦未有不觸目動心感奮激切者益惟罄
此心血毫無瞻顧時凛於
天地神明之前以仰副
皇上鼓舞訓誨之至意者也(臣)自抵任以來見江省吏
治廢弛上下欺朦於中摘其尤者嚴行參處立即
通行三省俾得共知戒懼時而扎諭時而面訓婉
轉剴切竭盡心思已歴八月之久而尚有邳州知
州呂大雅私收麯税三千餘兩丹陽縣知縣寗承
謨任意婪贓亦至三千之多經(臣)訪實
題參在案江南官民率多虛巧詐偽習氣已久原難
驟為改易其中固有才守兼優之員(臣)既鮮洞悉
之明又何敢遽為深信保薦(臣)惟不時留心聽言
觀行不敢稍有疎忽俟有實心辦事公忠報效可
以深信之員自當謹遵
諭旨隨時摺
奏不負賢員并勉諸屬共相奮興於
光天化日之下也(臣)謹據實奏
聞
所奏是舉直錯枉進賢退不肖正乃汝職恐不解朕意
因有前諭耳
同日又
奏一兩淮鹽政壓綱之弊(臣)與鹽(臣)高斌現在協力
漸次清理所有緝私一事(臣)刻刻訪察刻刻申飭
半載以来各屬報獲私販三百八十餘案(臣)又訪
得興化鹽城阜寧泰州一帶地方有艒艋等船假
作乞丐或運糧食蔬菜或帶銀錢布疋等貨至各
場竈換買私鹽運至下河即有姦頑船頭串誘各
船索費領幫或十餘隻或二三十隻不等俱至淮
安寳應高郵等處賣與地棍搬運過洪澤湖西山
各集由僧道橋至青山頭下江發賣或由僧道橋
赴天長泗州衞各集販賣又邵伯鎮露筋廟等處
亦有頭家收買艒艋船私鹽過河大害鹺政(臣)隨
飛行道府協營多撥弁兵快役在於總滙要隘處
所晝夜廵察盤詰遇有艒船假充乞丐赴場收買
奏明
一李縉與郭姓鬭傷人命一事因聞李縉係直督
(臣)李衞之堂弟(臣)以李衞必無縱族虐民之事隨
飭府縣秉公究審不得瞻顧枉斷亦不得因係宦
弟故為屈抑已經奏
聞在案今准直督(臣)李衞以李縉之爭鬭又由於伊親
兄李綰之授計主使必須併究業經摺奏欽遵
諭旨鈔錄差送到(臣臣)隨又密飭府縣等官一體留心
秉公查拏究擬去訖合再
奏明謹
奏
李縉一事前經批諭第當秉公執法審擬可也
雍正十二年十月十二日江南總督(臣)趙弘恩謹
奏一據崇明總兵官李燦報稱崇明縣地方多種木
棉本年棉花收成較往年頗豐其米價亦極平減
等語又據鳳陽府知府吳同仁禀稱鳳屬高中田
地收成頗好米穀價平九月内民間望雨耕地種
麥恰於二十一二等日各州縣俱各得雨民情甚
屬懽忻等語(臣)又聞三省各府州縣現今米穀價
值俱平晴雨及時百姓安業其六月被水區啚現
亦撫綏得所恐厪
一雍正九年五月前督(臣)高其倬任内接准福建
督(臣)劉世明鈔錄摺
奏水師戰船舵工可否援照外委千把總之例亦准
給隨糧一分等因奉
皇上硃批此奏好與沿海各省督臣會商行之欽此密
移轉行查議未覆(臣)到任檢查檔案隨嚴行查催
去後嗣據蘇州布政使白鍾山查明江省有京口
崇明狼山川沙吳淞泰州掘港黃浦八鎮營額設
戰船俱係出洋廵哨向例舵工僅食戰糧一分但
此出洋之舵工實為緊要出力之人與衆不同似
應仰體
皇仁各給隨糧一分以示鼓勵等情詳覆到(臣)又即咨
商署福建督(臣)阿爾賽以所議與福建現行之例
相同咨覆前来(臣)現在咨明戸部兵部并移行京
一鳳陽府屬人民游惰成性不勤耕織每於交冬
之際多有攜帶婦女離鄉背井出外趕唱謀食不
特荒蕪田畆更且穢汚身名大關風化(臣)隨嚴行
出示勸禁并令道府州縣留心察禁務使此等游
民以及婦女痛改積習循分守業各安故土耕耘
紡織毋得任聽抛家賤行漫無覺察致干參究理
合
奏明謹
奏
游惰之風理應禁止但相沿匪伊朝夕其間有應曲體
民情處酌量為之不宜遽施峻法朕意必先加以勸誡
俾各知其所行之非改業謀生有術然後繼以禁約方
為妥恊若一旦即行嚴遏屬員或更奉行不善愚民必
致失所且恐罹法者多矣此不可不慮及者
雍正十二年十一月初七日江南總督(臣)趙弘恩
謹
奏一江省營務廢弛各營戰船馬匹最關緊要(臣)於
五月間經臨蘇常等營親加察騐并飭整理今已
半載而上江江西(臣)更未及親騐雖差武職往查
恐多牽制瞻徇(臣)今又密委三省附近各鎮標協
營之各知府知州親赴各該處將各項船隻逐一
查騐額數是否相符船身是否堅固風篷桅索槓
具什物是否齊全捕舵人等是否在船勤加苫蓋
澆洗如法有無損壊缺少以及怠惰不整之處據
實造册如有赴厰興修者務查明係何月日興修
應於何日完竣工料是否堅實其廵哨者亦查明
係何日出廵應何日回營二併造册齎報并令將
各額設馬匹逐一查看是否餧養臕壯足數有無
疲缺開具花名毛齒清册如有侵缺即行嚴參究
追(臣)仍一面留心察訪倘府州稍有徇隱(臣)即另
委道員覆查一有實據即將府州一併參賠至各
營將弁(臣)俱巳詳細考騐大半弓馬生疎逐一面
技藝生疎弓力不過三四箇力經(臣)時加親騐或
賞或責鼓勵羞辱之下漸知奮興技藝較前亦覺
熟練弓力已加至五箇力六箇力矣再各營一切
併
奏明
一江省各屬收糧積弊多端(臣)平時檄飭面訓務
期革除淨盡兹值開徵南漕糧米之時恐牧令等
官利令智昏仍復巧索及蠧胥滑役巧計叢生累
民守候乘機暗剝掯勒包折隨又開列條款預行
出示通發三省徧貼諭禁并屢諭道府不時廵歴
稽查又恐道府或礙於情面或為家人衙役得賄
朦蔽釐剔不淨小民暗受其害并又選差謹慎員
否實貼并暗中看其徵收情形是否悉照條約如
奏明
一臣風聞鎮江府城内有金壇童生於十月二十
六日尚未黎明赴府應考經過旗兵所守柵欄旗
兵以未及開栅之時不肯即開而各童生即與旗
兵口角將柵欄推倒而去又聞有生童旗兵互毆
并羣赴將軍處喊訴之事(臣)以赴考生童理應遵
循禮法難容逞刁生事隨即出示嚴諭一面移行
確查起釁及有無互毆實情究報理合
奏明謹
奏
生童旗兵當兩懲之方足示公
同日又
奏為恭請崇祀火神以昭祀典以益民生事竊惟火
神見於經傳列於五祀我
皇上懷柔百神京師亦有火神廟宇供奉致祭而外省
祗為民間供奉禱祈未列正祀(臣)查祀典凡有功
德於民與能捍大災大患者皆宜崇祀民間祈禱
火神禳除火災頗有靈應似宜仰懇
敕下直省郡縣一體恭祭以展誠敬至火神廟宇各處
皆有應令地方官修葺莊嚴如有廟宇卑隘及未
曾立廟之處量動公項營建祭品儀注似應倣照
致祭風雲雷雨山川城隍壇墠之制查現今致祭
風雲雷雨諸神遵照部頒祭品每祭需銀二兩五
錢今若倣行亦請於各屬存公銀内照數動用著
為定額歲底彙册報銷至每年應否春秋二祀或
應何時舉行并請
敕部定議通行以昭畫一(臣)識見短淺是否有當伏乞
皇上訓示為此謹
奏
此事汝等封疆大吏酌宜為之則可敕下直省通行是
何言歟
雍正十二年十一月二十日江南總督(臣)趙弘恩
謹
奏一江蘇省屬數縣窪地被水荷蒙
聖主大沛恩膏截漕緩徵并將應納漕南等米緩至明
秋折納乏食窮民再動倉穀賑濟(臣)欽奉
恩綸隨即出示飭發徧曉而被水人民忻聞
諭旨身沐
洪慈歡呼感戴淪肌浹髓(臣)一面現在恪遵
聖諭悉心料理督率有司將賑濟等務實力奉行務期
被水各戸均沾
一各處私梟有妨鹽政且恐流而為匪擾害地方
(臣)訪聞泰興縣之黃橋汛等處興化縣之大村等
處皆逼近兩淮場竈為積梟巨窩出没之地而句
容縣更與例食浙鹽之丹陽丹徒等縣接壤向有
侉梟挑越散賣平日各該地方官弁兵役或受賄
故縱或畏縮不拏甚屬不合(臣)隨選差標員弁令
各該地文武嚴督兵役奮勇擒拏今句容已獲梟
犯二十餘名興化已獲梟犯二十餘名泰興亦獲
梟犯十七名内興化縣梟犯繆瞎子等一起敢於
逞兇拒捕當有兵丁劉萬卿一名奮力尾追受傷
身死句容梟犯亦有余孝等一起以挑鹽扁擔拒
捕經各兵併力擒獲而兵丁胡實一名受傷似此
兇頑梟徒法更難寬若仍交各該地方官承審恐
題者(臣)即審
題其原非拒捕夥内罪僅徒流者即行照例批發遣
上緊查拏并飭不得妄拏無辜驚擾地方在案理
合奏
聞
一三省吏治營伍(臣)惟恪遵
經嚴行查究龍江滸墅淮安三關恐有姦商隱漏
地棍把持(臣)亦凛遵
聖諭嚴督地方文武加意協廵而龍江一關近在省會
(臣)准監督咨移又經遴委標員赴彼幫辦廵查更
無岐視但三關有無疊索暗侵之處緣各監督俱
係内務府人員歴任督撫間多趨承瞻顧(臣)受
聖恩深重不敢稍避嫌怨因循積習亦在留心暗訪倘
有實跡亦自另為據實奏
聞合併陳明謹
奏
不避嫌怨據實奏聞方是
同日又
奏為據實奏明事竊(臣)於雍正十二年十月初六日
接據江西南昌鎮今陞福建建延鎮總兵官李蔭
樾鈔錄摺奏南昌鎮營修理甲械等項事宜奉
硃批言之督臣欽此密送到(臣)查李蔭樾原
奏内稱南昌鎮標前後二營并城守水師二營腰刀
請動司庫銀兩打造盔甲旗幟鳥鎗籐牌虎衣虎
帽號衣號帽等項應動公糧鹽規地租修製不敷
之銀先於司庫借墊并自行捐補等語(臣)查江省
各標鎮協營甲械荷蒙
聖恩准留公糧修製各營已經陸續製造其未經修完
者俟續收公糧補修其腰刀亦應於公糧内動支
不應重費司庫銀兩且庫帑不便擅那兼恐各鎮
營俱援例請借司庫亦難為繼又查該鎮所估尚
可核減因李蔭樾旋即陞任隨令接署南昌鎮事
康華齡再加查估今催據康華齡等覆稱細查李
蔭樾估修四營旗幟俱係雍正十年動支公糧新
製之物棉甲亦有新製者均屬堪用毋庸重造藤
牌兵丁已有衣帽毋庸換製虎帽虎衣其弓箭鳥
鎗兵丁之號衣號帽歴係各兵自製亦無庸更張
縻費其餘尚應找修之甲械督同四營將弁覆加
確估實僅需銀一千九百餘兩李蔭樾原估二千
八百四十六兩今核減銀九百餘兩等情是應找
修甲械費銀既已核減應令將現今實存公糧速
行製造腰刀亦即動製不敷之銀於雍正乙卯丙
辰年公糧内陸續修理即可齊全其李蔭樾到任
未幾即勉力捐銀三百餘兩誠屬急公但伊在南
規均可作塘兵鹽菜等用(臣)先已飭令查議應俟
另案議辦又
奏稱南昌省城七門雖係城守營撥兵看守每門僅
兵四五名今將鎮標兵丁撥出二百二十名内於
七門每門派兵二十五名市口設卡每處派兵十
名其一切耑管兼轄仍歸城守現在呈商添設汛
房等語查李蔭樾欲於每門添設標兵二十名每
卡添設標兵十名亦屬加謹廵防之意但又將耑
管兼轄考成獨歸城守不特多添汛房糜費帑項
誠恐標營弁兵視為無關考成竝不實力查廵而
城守弁兵恃有標兵協查竟致躱閃偷安彼此推
諉轉致貽誤廵防亦未可定應令南昌鎮嗣後多
差弁兵輪流在於各城門以及省城内外要地晝
忽廢弛如違察出嚴行參究又
奏稱各營親丁倒馬朋銀應歸入騎兵項下湊買馬
匹以免私朋等語(臣)查前經江南提督(臣)南天祥
以武職隨糧倒馬俱令自行捐補將額領朋銀以
補營伍買馬不敷之用經(臣)以買補營馬兵丁互
相私朋相沿已久弁兵咸各相安各官親丁准其
馬步兼支出自
聖主殊恩使武臣養贍充裕之意親丁之馬即在營額
之内例應餧養足額遇有公務差遣一體撥給應
用若將親丁倒馬責令各員自行捐買將弁如果
勉力從事則養贍必仍不能充裕倘不即行買補
有名無實任意延缺遇有公務差遣耑將營兵之
馬撥用則苦累仍在兵丁應仍循成規照額領朋
購補以實營伍等因
題准部覆於雍正十二年七月初七日奉
旨依議欽遵在案則江西標營自應一例照舊辦理仍
飭加意稽查如將弁有額外捏名多領入已苦累
上三條(臣)謹分晰據實
奏明是否有當伏乞
皇上睿鑒訓示施行謹
奏
覽
雍正十二年十二月初九日江南總督(臣)趙弘恩
謹
奏一江西新淦縣通報謝芳輝倚衿多事統衆抗拘
種種不法(臣)到任後隨即查催復經飭令臨江府
知府等督同該縣印捕員弁量帶兵役設法捕擒
務將首犯獲解江西省城究報一面曉示從前附
和黨從人等速自投首如執迷不悟一併拏解不
得因循疎縱去後兹據知府薄履青禀稱首犯謝
芳輝經原署新淦縣知縣葉重熙訪得該犯来至
沙湖地方伊親皮姓之家隨經密遣丁役捕獲解
聞
一據江西南贑總兵官李漣呈稱龍南縣屬小水
口等處有民人李鳴岐等與廣東爐匠謝乾三等
燒炭砂鐵現在緝拏等情又據永豐縣禀稱豐邑
長坑等處近有廣東福建流寓之人淘沙撿石燒
炭砂鐵鎔鑄營生現在禁逐等情一併到(臣臣)隨
飛飭文武一面即行封禁一面嚴究此二起私開
鐵厰實係始於何日同夥若干立篷設窰共有若
干座所鑄鐵斤運販何處該地文武平日有無納
賄縱容情弊據實另報并通行各屬一體留心查
禁其有應行開採以利民用之處亦即明白報酌
不得蔽混理合
奏明
一據江西鉛山縣知縣俞士烺鉛山營都司楊兆
麟等禀稱訪得河口地方有邪教陳大膽當經拏
獲訊據供稱素習拳棒刀鎗并會符水又稱原係
江南道人蕭漢文所𫝊蕭漢文現寓江西省城有
齋堂經卷名大成教并有綾劄徒弟等語(臣)星飛
密飭文武上緊追拏夥黨務期全獲一面將已獲
之犯嚴加審究飛報毋得絲毫疎縱理合奏
聞
一江西各關侵隱不清(臣)風聞未確隨密會撫(臣)
常安就近細查已經
奏明在案今據查出潯贑兩關各員侵混數目并道
員劉均等自行首報當即分别會參訖但江西官
吏廢弛狡詐積習已深此外尚多巧混隱匿勢所
必有除又密札撫(臣)常安再加徹底根究外(臣)仍
不時密察暗訪務期貪蠧不致輕脱合併陳明謹
奏
覽
同日又
奏一江省各營馬匹戰船等項(臣)密委文員點騐先
經
奏明在案昨經察出京口水師左營額馬缺少及半
(臣)隨具疏
題參緣該營係隸京口將軍專轄歴來不無岐視以
致虧缺如許其各鎮標協營縱有虧缺或未有如
此之多(臣)亦在飛催上緊實力驗報倘稍有缺短
亦即參究務期將弁知儆營伍充實恐厪
聖懷理合奏
聞
一安慶省屬夀州等處民多愚悍前經(臣)訪有李
盛木等結夥行兇有五岳會之名今已據報拏獲
現在催令嚴審擬報又續訪有嚴寬等數十人因
尚無附和行兇實蹟未便概行株連(臣)即將伊等
姓名開列出示使其警醒再稍有違犯亦即拏究
(是)以免擾害鄉里合併
奏明
一據署崇明縣支本固禀稱據施天一首稱沈姓
大樵山人詩集内有狂悖語句隨拏訊沈自耕供
稱詩集係伊嗣祖沈倫從前所作所刻沈倫已於
雍正十二年九月病故今施天一係因爭田挾嫌
捏首其詩板現存蘇州沈蒼林家等情密禀到(臣)
(臣)恭查奉頒歴年
上諭内有雍正七年六月十五日
上諭敕審逆黨沈在寬一條曾及沈倫之名是否姓名
字樣偶相符同抑或今被首之沈倫即係嚴鴻逵
沈在寬之流似未可定除星飛密調詩集原板細
奏外理合先為奏
聞
一江寧省城一帶於十一月二十九日夜大雨三
十日得雪百姓歡呼俱稱春麥甚屬有益其三省
各屬得雪積深若干現在催查另報江寧米價一
兩上下不等各屬米價亦俱平減恐厪
聖懷理合奏
聞謹
奏
覽雨雪米價情形深慰朕之厪念
雍正十二年十二月二十日江南總督(臣)趙弘恩
謹
奏一江寧省城一帶前月得雪奏
聞在案今於十二月十五日又得微雪又查據江寧蘇
州鎮江常州揚州安慶寧國太平池州廬州鳳陽
滁州和州廣德六安潁州泗州十七府州所屬州
縣呈報於十一月三十及十二月初一等日各得
雪積厚四五寸及寸餘不等其尚未報到之各府
州并江西各府所屬地方得雪情形現在查催另
報合併陳明至現今民間食米上下江各府州縣
每石價值至貴亦不過一兩一二錢且價在一兩
以内者甚多江西之米每石更僅值七八九錢不
等三省米價總較向年大屬平減頃據署江寧糧
道王恕禀稱親至上江一帶督兑漕糧經過太平
池州安慶等府屬地方目覩米價平減民情安和
隆冬歲臘之時閭閻頗有盈寧熙皥之象道途未
見貧寒乞食之人大江南北漁火商帆絡繹上下
咸各寧謐等語此皆
聖主休養生息隆恩疊沛之所致也理合奏
一張又銀一錠重一兩二錢零該二丁義不私取
據實回禀召到失物之徐祝正認領祝正相酬二
丁堅不受謝等情(臣)查兵丁賈廷鈺朱能拾獲銀
聖主德教漸摩之所致也理合奏
聞謹
奏
覽
同日又
奏為據實縷晰奏
聞事竊(臣)欽奉
上諭有人奏稱兩淮衆商情願將所壓綱課如數交納
惟催運稍寬其期則商力既舒辦銷亦易等語若果
商人先完課銀於國帑無誤則寬其運鹽之期亦何
樂而不為但恐其中别有情由令(臣)等據實密奏以
聞等因欽此(臣)恭讀之下仰見
皇上至聖至明早知其人之陳奏未必公當確切故欽
蒙
聖恩宣示(臣)等據實密
聞(臣)查兩淮衆商運行各省之鹽原係先納課銀後運
鹽斤然必須將鹽隨即捆運銷售俾得課本速清
方可望其再納次綱之課接運下次之鹽年清年
額於
國課商力常有實濟凡屬殷實良商無不自行力圖
祗緣衆商之中有種姦頑之輩揚州等處又有一
班囤窩之人姦商樂於緩運係圖口岸長價以博
厚利囤戸利於壓綱係欲囤買殘引而賣貴價江
西湖廣等省鹽價每小包向定一錢二分四釐及
隨時銷售原屬良法而至貴亦不過一錢三四分
乃間或每包竟賣至一錢七八分至二錢不等細
查場竈原未缺鹽成本竝無加增此每包多賣三
四五分之銀盡飽姦商囤戶私槖而行引口岸每
當鹽少價昂其貧寒以及刁滑之民非係茹淡以
待價減即係貪賤而買隣私銷食淮鹽之月日半
為姦商囤戸之躭擱以致分年灑欠歴綱纍壓那
新掩舊牽混躱閃其課雖完其鹽日積口岸疲廢
遺累全淮(臣)於雍正十二年二月清查時庚辛壬
三綱引目竟尚壓欠四十餘萬癸綱彼時已當運
行三十餘萬而一引未曾抵埠夫從前已經遞壓
一綱戊申一綱又分十年帶運
奏期又已改緩數月今新舊又共壓欠七十餘萬已
及全綱之半不一二年必又積滿一綱之數斯時
若催衆商按綱補運則口岸既不能一年兼食兩
年之鹽而商力又不能一年兼辦兩年之課若再
分年帶運則
國課一年應完者必又拖至十年之久且又夾行帶
戊勢必愈難清理倘若竟行截去一綱
國課即虧缺二三百萬之多此(臣)與鹽(臣)高斌於清
查之時即深以為慮者實為
國課衆商大有關係非專為督銷考成起見(臣)等一
面勸催各商速運舊欠隨一面據實陳
奏嗣蒙
聖諭又經遍加誥誡據各商感戴
皇仁各願踴躍趕運(臣)等復慮新舊併運引地必致壅
跌商力必致拮据又將癸丑一綱僅飭源源運濟
緩其按限催較其積壓之引則屬萬難少縱致滋
牽混掩盖不獨有礙
奏報之案實有關係
國課誠如
諭旨果於國帑無誤寬期何樂而不為也細訪此番行
引地方因緝私日加嚴緝轉輸便利亦無匱乏之
象如此行之三四年則壓欠或可帶銷通完將來
漸復
奏銷原限并從前所壓一綱或可次第調劑(臣)等愚
昧之見採之兩淮商情亦所樂從其有未能盡合
者乃係貪圖目前厚利之姦商囤戸見其破除痼
弊不利已私因(臣)實力圖公難通賄賂於夏秋之
間布散流言在聞者不悉原委不察近日衆商確
情不知有關將來
國課故以一面之詞冒昧陳奏緣蒙
聖主預燭隱微
敇令(臣)等據實密聞除同鹽(臣)高斌會
奏外所有前項隱情合併據實縷晰奏
聞(臣)趙弘恩謹
奏
覽奏已悉議論殊屬通透之至即照此隨時酌宜盡力
督理可也兩淮鹽政經汝二人此番措畫而不能徹底
釐剔則無可望清晰之日矣勉之
硃批諭旨卷二百十六之四
欽定四庫全書
硃批諭旨卷二百十六之五
硃批趙弘恩奏摺
雍正十三年正月十二日江南總督(臣)趙弘恩謹
奏一雍正九年三月二十一日奉
上諭江安糧道印務著王恕署理其能否勝任之處著
高其倬尹繼善程元章時常察看據實奏聞欽此欽
遵在案(臣)到任以來亦即留心察看時加訓飭而
該署道王恕感戴
聖恩頗知奮勉潔已清查漕弊甚屬實心其辦理諸務
亦皆勤謹理合據實奏
一蘇州糧道劉柏居心甚好操守亦潔辦理漕務
一上元宣城等縣上年窪地受水荷蒙
聖恩蠲賦賜賑(臣)力督屬員加意料理務使均沾實惠
(臣)又密委標員分往查訪具報如有散賑得法者
奏明
一三省渡口船戸浮橋橋夫嘗有勒索商旅之事
(臣)屢飭地方各官稽查并刊示嚴禁在案而江寧
地方乃七省通衢歲杪之時更多商民往来恐船
奏明
一私鑄錢文屢經嚴禁嗣聞上江有種操舟鑄私
之徒舟中只用泥罐一箇鐵鉗一把即可成錢偶
聞查拏將鉗罐即擲淺水查過之時仍復取用弄
巧玩法莫此為甚(臣)隨即檄飭密捕今又聞江西
鄱陽湖中亦有此等私鑄姦徒并即密飭該地文
武躧拏又通飭諸屬各於江洋湖港上緊密察得
有蹤跡立即嚴拏解究其深山曠野之地亦加堵
捕務期周密使姦徒不致倖脱并移隣省督臣撫
臣一體查緝在案理合
奏明謹
奏
私鑄最害錢法應嚴懲者能如是周密察訪殊屬可嘉
之至
同日又
奏一江寧省城一帶於十二月三十日正月初一日
連朝得雪積至一尺四五寸之深紳士兵民羣相
感頌
聖主念切民依精誠感召所致又稱除夕元旦之辰得
此大雪四野均霑時和年豐愈有可望等語(臣)又
飛查各屬現據鎮江常州蘇州揚州淮安徐州鳳
陽太平海州滁州和州等屬亦報俱於正月初一
日得霑大雪民間感頌
皇仁異口同聲(臣)恪遵
聖訓愈加寅畏并勸導紳士兵民益知感悟日歸醇厚
以迓
天庥以副
一江寧省城地方遼闊商民輻輳今值米多價減
之時(臣)一面勸其加意撙節留心蓋藏而歲律維
新閭閻共慶豐豫歌咏太平之事仍復略聽其便
用昭和樂不加嚴阻但人煙叢雜恐有竊匪乘機
為害更恐有回祿之患(臣)又選差弁員晝夜遊廵
時加照護以靖地方以衞商民理合
奏明
一三省塘汛(臣)不時稽查整飭而上江至湖北交
界江蘇至浙江交界一帶江河每值歲杪商船更
屬絡繹全賴塘汛嚴謹以為保障(臣)隨又選委幹
員分往查看告誡使各弁愈知奮勉勤力以護商
旅咸得寧謐理合
奏明
一江寧省城現今米價熟米每石價銀一兩一錢
五分次熟米每石九錢四分糙米每石八錢八分
歴来民間買食多係次熟米糙米今其價值俱較
往年平減閭閻實有充裕之象又查三省各府州
屬米價俱平事關民食恐厪
宸衷理合一併奏
聞謹
奏
秉此公忠行去
上蒼自有明鑒人事盡於下
天道感於上其徵驗有不期然而然者但不可稍萌恣肆
之念誌之
雍正十三年正月二十四日江南總督(臣)趙弘恩
謹
奏一江南地方生齒日繁米糧最關緊要年来疊蒙
聖主浩蕩天恩截漕改折未雨綢繆上年各處高田又
幸倍獲收成米多價減理所必然向有蘇州楓鎮
等處姦牙膽將米糧串賣出洋以致蘇郡及沿海
州縣民食常虞缺少即内地各屬亦因而價值高
騰素為江省民生大累(臣)到任後竭力察禁不時
密訪嗣經察出王二等偷販當即嚴拏參究自此
各處官弁兵役商牙人等愈知儆惕現今江蘇等
處米價較之往年大屬平減民食充裕戶慶豐亨
頂戴
聖慈浹髓淪肌(臣)猶恐姦商地棍牙行因其米糧過賤
輒萌故智兹又刊示徧發嚴禁并再行蘇州府等
會督兵捕保甲在於米糧聚集之地嚴密察訪并
令沿海守口員弁在於船隻出口之處著實盤堵
(臣)仍不時密訪如員弁兵役奉行維謹即行嘉奬
倘稍有玩縱或誣拏滋擾立即參懲務期私販之
風全戢民間之米更饒(臣)一面勸導士民仰體
聖諭加意撙節留心蓋蔵預為青黃不接之計漸臻餘
聞
一(臣)訪聞潁州地方有種遊手好閒之輩矜其膂
力逞其兇潑夥稱羅漢尋事搆釁陵害良懦殊屬
不法隨即密行拏究兹據署知州高淑曾詳報將
黨羽毋使漏網以安良善理合
奏明
一江寧省城及上下兩江各屬除夕元旦得雪情
形經(臣)
奏明在案今據江西布政使刁承祖呈報江西省於
正月初一初二初三等日連得瑞雪積厚四寸之
深又九江饒州等處亦皆得雪萬姓歡呼咸稱今
歲春作秋成定獲豐收悉皆
皇上厚澤深仁念切民依所致理合奏
聞以慰
聖懷謹
奏
江右亦獲均霑
天澤深為黎元欣幸
同日又
奏為恭請
聖訓事竊照直隸知州其責同於知府本州事簡民淳
自可兼綜若地處邊要民刁政繁雖有長才實難
勝任如上江之直隸潁州界接豫省地方遼闊錢
穀而外刑名事件數倍他屬似應請將潁州陞為
府治設立知府一員附郭添設知縣一員并酌添
佐雜首領該府除轄附郭一縣并潁上霍邱二縣
外有直隸亳州并所屬之蒙城太和二縣境土與
潁毗連城池相隔俱在百里内外潁州既陞為府
亳州毋庸仍設直隸可與蒙城太和二縣均歸潁
州府管轄共一州五縣在知州知縣既得各辦本
邑事務知府可以統率稽查廵歴整飭於吏治民
風均可望有實效且查潁地適居州縣之中壓彈
控馭似於形勢亦屬相宜行據司道等議覆前来
但事關以州改府設縣添員(臣)未敢據行具
題恭繕摺具
奏是否有當伏乞
皇上恩賜訓示如其可行(臣)當另為備晰
題請為此謹
奏
照議具疏題請
同日又
奏一欽奉
硃批江西饒州營參將彭肇槐居官何如雖係土職出
身朕觀其才具頗優堪勝副將任否如以為可用與
何協相宜一併奏聞欽此(臣)查彭肇槐為人誠實辦
事克勤謹慎小心亦無巧偽可勝副將之任但生
性粗笨若用之於江西上江等協俱可盡其所長
下江兵民巧詐不能照察湖廣四川向所親熟萬
不宜用至於總兵一任不但其才不能稱任亦且
不宜加此重權合併陳明
一常熟縣知縣張嘉論因經徵蘆課未完部議革
職離任
題請留辦吳縣部覆未准今據司道府等皆稱張嘉
論為人謹慎練逹前署吳縣首邑於地方諸務甚
是留心盡力等語(臣)查張嘉論實屬幹練勤謹可
勝繁劇之員因公廢棄殊覺可惜可否仰邀
皇上天恩仍准送部引
見酌量錄用再江寧一邑乃省會劇縣現又缺員或即
以張嘉論帶革職之案署理效力(臣)因地方人材
起見合併據實陳明是否可行(臣)未敢擅便統乞
皇上睿裁訓示遵行
一正月十一日接准部咨奉
上諭聞劉藩長福建布政使任内經手錢糧公費耗羡
雜項尚多未清之處著將劉藩長仍留閩省與張廷
枚交代清楚再赴江蘇新任欽此(臣)查劉藩長先於
雍正十二年十二月十七日已到藩司新任當經
檄令欽遵去後隨據劉藩長以前任福建布政使
任内經手一切正雜錢糧已經移交新司張廷枚
兑交明白出有印結至無著硝價一項係撥為廵
防臺寨火藥應於公項内咨部撥補透動船工津
貼一項係改造船隻詳院批示准給且經咨部公
費養廉各項支放有案藩長奉閩省督撫會催赴
蘇已到新任等情詳覆前来(臣)因劉藩長所詳情
由是否確實江省無案可稽如係督撫會催赴任
勢必徒然往返轉至誤公除已飛咨福建督撫二
臣確查至日即飭星速起程回閩另
奏外合先陳明謹
奏
覽奏俱悉候另有旨命閣臣頒示
雍正十三年二月初六日江南總督(臣)趙弘恩謹
奏一兩江各屬徵收錢糧積弊多端以及櫃書重戥
稱收掯票需索銀匠低估成色多勒火錢種種累
民之處經(臣)上年嚴行稽察極力拏懲務期咸知
改易前轍謹守法度兹又聞得有種戸書凡小民
完過錢糧必要花戸會面送禮方肯將已納銀數
開除若花戸不曾送禮面懇者如該額銀一兩内
已納過三錢竝不於實徵册内開除已完三錢之
數而下次比期仍照一兩追比以完作欠實為民
害(臣)即通行出示嚴禁現在查拏枷責以懲姦胥
以恤民隱理合陳明
一三省官吏向係上下欺朦交相詐偽權歸書役
賂賄公行上年經(臣)確訪參拏各屬雖知警惕但
日久不無怠玩且刑名一節尤多率混命盜大件
多不依限完結支吾延緩而竊案及自理承審承
追等事更復牽延拖累承行書吏舞文巧弊朦官
延擱恣意苛求陋習尤難細數兹當二月開告之
始(臣)現在嚴行出示責成道府確查稟究(臣)仍密
聞
一上江夀州鳳臺等州縣竊刦案件多於别邑(臣)
仰遵
聖訓極力整頓屢飭文武各官密加察拏并又細加體
訪查有夀州窩家吳聦子等八名賊匪蕭麻子一
名鳳臺縣窩家陳秀卿等二名賊匪陳黑耳垜等
五名霍邱縣窩家吕嵩麻子一名俱潛住各該州
縣境内任意窩賊而吕嵩麻子又係狡猾積窩凡
遇夀鳳各賊犯事無不逃匿該犯之家必須密拏
方能有獲(臣)已密檄該管文武各官嚴拏務獲確
審實情按法究懲以靖地方并飭不許妄拏滋擾
以副
聖主弭盜安民至意理合奏
聞謹
奏
嚴拏窩家使盜竊無容足之處則地方自靖可謂得拔
本塞源之道矣
同日又
奏為奏
聞事雍正十三年正月二十七日據溧陽縣具稟鈔送
生員羅燮鼎呈告總理陜西廵撫(臣)史貽直前任
御覽外(臣)見其辭語支離不經似有挾讎串誣捏䧟情
形抑或另有情節均未可定當即密發蘇州按察
司飛提該犯等研訊確情去後隨據署鎮江府稟
稱羅燮鼎曾被史族赴府控告盜葬墳地燮鼎亦
訴史宦發掘互控有案未結等語是否燮鼎藉此
挾嫌誣䧟又經密發蘇臬司一併確訊俟訊明到
日(臣)再詳加細核另行具
奏事關大臣不敢隱匿理合先行奏
聞謹
奏
披閱呈詞殊屬荒唐之甚至於互控塋地其中不無倚
勢欺陵致成讐怨情故事既經司由府彰彰顯露自當
審明曲直題奏以聞
雍正十三年二月十五日江南總督(臣)趙弘恩謹
奏一(臣)於雍正十三年二月初六日接到大學士鄂
爾泰張廷玉寄字内開雍正十三年正月二十一
日因宿州等處有探花大刀五岳擡天三乘等會
聚集多人欽奉
上諭一道遵
旨寄信前来等因到(臣)欽此查(臣)到任之後即聞上江
地方有等隨會燒香之事斂錢聚集男女混雜其
中敗壊風俗包藏姦匪種種不法應宜嚴懲勿使
滋蔓隨即密訪查拏去後復因江西玉山縣匪類
黃森官等之事(臣)愈加警惕極力搜訪不時密札
文武員弁一體暗察於雍正十二年四月初八十
七等日據定遠縣并鳳陽道報獲擡天尖刀會人
犯張大劍等十四名又於五月十二等日據合肥
縣報獲南陵縣三乘會又名糍粑教人犯潘玉衡
等十四名又於十一月十八日及十三年正月初
七等日據鳳陽道并鳳臺縣報獲五岳會人犯李
盛木等二十三名又於上年十二月初六日據宿
州報獲探花會人犯趙文龍等九名又獲大刀會
湯振一等三名俱經(臣)一面飭發司道審擬一面
奏
聞在案嗣據安徽道將南陵縣三乘會一案人犯審解
到(臣)當查審擬未協(臣)因江寧布政使李蘭辦事
精細隨發該司就近研訊兹捧讀
諭旨仰見
皇上明察秋毫無微不照(臣)當即欽遵密札安慶撫臣
及藩臬兩司一體凜遵
聖訓詳悉辦理務使首惡不得漏網無知咸皆化誨其
他無辜讐扳不致波及姦宄全消地方寧謐以仰
奏外理合先行奏
聞
一江寧府理事同知係專難要缺必須勤敏強幹
之員方克勝任前因同知錫昌患病解任所遺員
缺於上年四月内經(臣)委(臣)衙門筆帖式巴都善
署理該員為人明白辦事勤慎署事十月以来審
理一切旗逃案件俱屬公平理合據實
奏請仰懇
聖恩俯將江寧府理事同知員缺即以巴都善補授則
該員愈加奮勉而要缺可收得人之效但(臣)愚昧
之見是否有當伏候
聖裁其巴都善筆帖式員缺毋庸發補現有筆帖式赫
赫一員儘足辦理合併陳明謹
奏
有旨諭部矣
雍正十三年三月初一日江南總督(臣)趙弘恩謹
奏一(臣)捧讀
御批河東督(臣)王士俊奏摺仰見我
皇上策勵臣工奠安民生至意伏查各省未墾田地勸
民墾種疊蒙
諭旨令直省督撫各就本地情形細加籌畫勸助墾闢
其體
國經野之謀至周且備(臣)因江南民情好逸惡勞巧
於爭占到任以来即留心檄催察督又於上年八
月内檄行三省各司道將各屬凡有可墾之地逐
一清出册報并令籌議立法廣為化導飭有力者
開墾無力者捐助牛種并嚴禁豪強不得阻撓侵
奏明
一江寧糧道王恕押運過淮近據稟稱淮揚一帶
皇上念切民瘼
聖德涵濡之所致也合併奏
聞
一江寧省城二月十八二十二十七等日連得大
雨餘日晴雨應時(臣)差弁四外查看俱稱麥苗旺
茂百姓歡欣目下米價中熟米每石一兩一錢次
熟米每石九錢三分糙米每石九錢合併陳明謹
奏
據奏麥苗旺茂米價平減此誠堪為額慶
同日又
奏一江西新淦縣革衿謝芳輝等屢次毆官搶犯大
屬不法(臣)到任之始即嚴飭查拏其首惡謝芳輝
已於上年十一月十二日報獲餘黨陸續就擒經
(臣)先後奏
聞在案今據臨江府稟稱本年正月二十一日復獲逸
犯楊榮等八名此案人犯俱已全獲等語(臣)查此
等姦棍若不嚴行懲創何以肅法紀而安良善現
聞
一聞江西民間所用錢文内有將鉛私鑄成錢及
薄小不堪之錢攙和使用溯流尋源明有私鑄之
人(臣)隨疊檄嚴拏今據峽江縣報獲長簰地方私
鑄鉛錢之廖從三等二犯并起獲鉛一包及鐵鉗
鐵杓訊據供認不諱并稱所鑄鉛錢係換給新淦
縣民廖二妹行使等語竝據臨江府稟報(臣)即飛
飭嚴拏廖二妹務獲一併嚴究黨羽務盡根株庶
姦徒不致漏網錢法得以肅清矣理合奏
聞
一江西建昌府暨豐城長寧龍南等縣稟稱今歲
二麥前沾瑞雪又復雨水均調兼以目下天氣融
和無不青葱秀發徧陌盈阡俱皆暢茂米價上米
亦不過一兩萬姓歡呼人民樂業等語理合奏
聞謹
奏
覽建昌等處雨水二麥情形甚為慰悦但未知闔省普
遍否
同日又
奏一江寧省城查有民人李三與旗厮任保在朝陽
門外朋充柴草牙行用強邀截詐害鄉民業經(臣)
與將軍(臣)吳納哈批行究處在案(臣)恐此外尚有
生事索詐之徒隨又飭行查禁兹據署江寧府理
事同知巴都善詳稱附近滿城之正陽北安小門
西華四門俱有柴草民牙皆領牙帖訊據牙人陳
城若不設立牙行誠恐買賣無所憑倚民人故擡
其價旗厮恃強勒買不無爭執滋事應於四門各
設民牙一名飭令上江兩縣另選誠實之人充當
牙人抽取用錢每百只許三文等情到(臣臣)查所
議俱屬妥協隨移准龍江關議覆相同除行該縣
查照并會同將軍嚴禁旗人復串滋事民牙亦不
許違例朋充多索(臣)仍不時密察如有前項情弊
即行拏懲以安民業理合奏
聞
一賭博最宜嚴禁(臣)節遵雍正四年禁止賭博定
例明白鈔錄飭行各屬徧貼城鄉村市咸使周知
并飭嚴拏賭犯根究賭具来歴按擬究處在案乃
近訪揚州至泰州通州如臯一帶水路地方有頑
梗不化棍徒以屋内聚賭兵役易於擒拏更生機
詐聚集舟中停泊無定肆行賭博岸上之廵邏在
所不及水師之察緝隔越他舟罪及鄰船不過暫
中軍慎選幹員前往水路一帶扮作客商暗行察
訪如果確實并現有賭具贓據立即擒拏解交該
地方官嚴訊究治去員如有滋事驚擾定即一併
重懲理合
奏明謹
奏
覽
雍正十三年三月十八日江南總督(臣)趙弘恩謹
奏為奏明事竊照編立保甲乃弭盜安民之良法洵
為要務(臣)到任後通飭三省嚴行稽察務使實力
加督察務期剔釐積弊實力奉行理合
奏明伏乞
皇上睿鑒謹
奏
覽
同日又
奏一江南地方間發蝗蝻(臣)於未萌之先通飭各屬
預為防範後江浦等州縣偶有萌動(臣)即飛飭撲
捕田禾得以保護今歲感沐
皇仁疊逢瑞雪蝻子入土必深自無害稼之虞但未萌
之先仍須預為防範隨又通飭各屬地方文武官
萌出立即除治務期淨盡不容稍有滋蔓以保禾
稼以利民生庶不有厪
聖懷理合奏
聞
一上江鳳陽潁州亳州一帶素稱盜藪又濱淮一
帶綿亘數十餘里一望皆屬波濤冬間水涸一片
曠野欲設村舍塘汛又慮夏間水漲凡有漁船多
伏盜匪稽查為難訓化不易(臣)雖不時密飭訪查
嚴加拏懲第恐小民多屬愚蠢無知即使重懲一
二而餘人不能盡知警誡若欲徧行曉示識字者
少懶惰者多期其革面革心愚民無不洞曉實屬
難事是以面諭廬鳳道范璨將強盜竊賊窩家治
罪及父兄應訓子弟并牌甲不首均有干連坐罪
者俟審定之日按罪之輕重輕則即於該地方嚴
行枷示更使兇惡皆知儆懼似於化頑懲兇或有
裨益是否有當理合奏請
皇上訓示遵行
一江寧城守營副將康華齡(臣)見其為人謹慎小
心是以令其署理江西南昌總兵之缺隨經密加
訪察果能實心辦事因(臣)未敢深信前次亦未奏
聞續因總兵官李蔭樾調任福建建延鎮之缺(臣)復令
康華齡前往署理屢行密飭江西官員查訪并札
詢撫(臣)常安去訖節經諸員稟其勤於操練不尚
虛名等語又經撫(臣)常安札(臣)康副將署篆西省
已歴八月文武和衷軍民胥輯頃者南回官民咸
有依依不舍之意等語(臣)復密行暗訪所辦之事
多屬妥協操守亦謹練兵亦勤可勝鎮臣之任不
聞謹
奏
覽
雍正十三年四月初三日江南總督(臣)趙弘恩謹
奏一銷燬制錢例禁嚴密(臣)屢經檄飭各屬不時查
拏按律究擬在案今於三月十五日據江寧縣報
稱遵檄四路訪查在於陽字舖甲内有朱魁之與
江雲生聞爐打造甲釘暗燬錢文當即起獲已燬
未燬制錢并火罐鐵鉗等物并拏獲該二犯訊供
稱係高文儀呌秦大拏錢五百文来烊今年二月
裏還烊過幾次每次約有四五百文還有李采臣
烊過二百文拏獲秦大供亦相同復拏高文儀李
采臣到案訊據高文儀雖供稱所燬係破碎小錢
據李采臣供係燬的是白銅做烟袋的等語明屬
狡飾且恐所燬定不止此幾次代燬亦决不止此
兩人(臣)巳批行蘇州按察司嚴審銷燬確數及根
奏明
一本年正二月内雨雪應時及上年太平寧國池
州三府并江寧府屬地方二麥長發情形經(臣)奏
聞在案今又據上江安慶徽州廬州鳳陽滁州和州廣
德六安潁州亳州泗州十一府州并下江蘇州松
江常州鎮江淮安揚州徐州太倉海州通州十府
州報據各所屬州縣咸稱今歲連降瑞雪晴雨均
調兼以春融和暖土潤澤膏查勘二麥俱皆忻榮
暢茂將来定獲豐收率土歡忻萬民安堵等情理
合奏
聞謹
奏
兩江晴雨均調景況欣悦覽焉
同日又
奏竊照上江宿夀二州定遠南陵等縣均有無頼棍
徒設立探花大刀五岳擡天三乘等會名色聚集
多人結黨行兇欽奉
諭旨令(臣)會同新任廵撫趙國麟密行訪查將實在首
惡杖斃數人則強悍之徒知警愚民不致湔染欽此
(臣)隨密飭安慶布按二司并移安慶撫臣一體欽
遵辦理將各會人犯已經拏獲緣由奏
聞在案今據安慶按察使劉吳龍江寧布政使李蘭稟
稱據鳳陽府將宿州探花大刀二會審供錄報并
將該司等核看供單呈送到(臣臣)查所審宿州探
花會共有八人而兇滛暴惡款跡纍纍則惟趙文
龍馮夢藻黃四秃子三犯實罪無可逭又審明大
刀會共有四人為首之湯振一已獲病故其李進
朝一犯屢行姦汚婦女挾嫌糾衆打降亦罪無可
逭俱應杖斃其餘各犯分别枷責應飭令該州交
與保甲管束不時查察并諄切化導令其遷善改
惡以仰副
聖主戢暴安良化誨愚頑至意撫(臣)趙國麟於三月二
十一日過寧赴任經(臣)面商已會同遵
旨辦理去訖所有審錄供單理合鈔錄繕摺恭呈
御覽伏乞
睿鑒謹
奏
嚴飭屬員更加訪拏究懲以永熄此風
雍正十三年四月十八日江南總督(臣)趙弘恩謹
奏一(臣)接准部咨奉
上諭蘇松常鎮道員缺著蘇州府知府姚孔炳補授蘇
州府員缺著廬州府知府徐大枚調補廬州府員缺
著亳州知州盧見曾補授亳州員缺著總督趙弘恩
揀選題補欽此(臣)現將亳州知州員缺遵
旨揀選題補外伏查蘇松兵備道王澄慧辦事糊塗任
用胥役不能勝任但操守謹慎為人忠厚似應調
用京缺其蘇松兵備道缺查有鹽務道曾弘緒辦
事明白但與兩淮諸商甚不相洽而商人亦不悦
服鹽(臣)高斌與(臣)言之兩次商酌調用似應請將
曾弘緒調補蘇松兵備道庶為相宜其鹽務道缺
查新補之蘇州府知府徐大枚品行端方實心辦
事但其才具似與蘇郡不甚相宜可勝鹽務道之
任蘇州府缺查新補廬州府知府盧見曾才具優
長可勝蘇州府之任其廬州府缺查有淮安府海
一本年二月内有崑山典商汪正泰舖内失火燒
去貯包當樓十八間尚有旁樓十二間未燒各當
主紛紛往查取贖共相爭論三月初一日該縣赴
文廟行香即被百姓攔阻在内欲令勒商賠補抵暮
始能得出據該縣先後詳報(臣)查小民質當原非
得已又聞當樓有已燬未燬之處其爭執固無足
怪而事外之人率衆攔阻未便任其肆行隨批令
蘇州按察司速飭確查已未焚燒當物照例妥議
以安民心一面嚴查逞刁聚衆為首者拏究以儆
愚頑又本年三月内有常熟縣民黃觀越境買鹽
廵役張盛拏獲扭結墮河黃觀溺斃報縣往驗有
刁民潘詳雲糾衆先毆張盛當經拏𫉬又有地棍
周象明統兇搶犯亦被擒拏據縣詳報(臣)已批司
飭審確情根究夥黨嚴加究治以靖刁風理合奏
聞謹
奏
刁悍之習應行懲儆固不待言或胥役誣捏虚詞以屈
陷平民亦不可不防也
同日又
奏一江南各屬驛遞馬匹關係郵傳重務(臣)屢經嚴
飭該管各道府實力稽察務各臕壯足額如有疲
缺即行揭參復又分别等第以示鼓勵勸戒之法
如有實心餧養足額臕壯者即予獎勵次者記功
或間有疲瘦餧養稍不如法者即為記過以策後
效兹據江寧驛鹽道孔傳煥查點上江各屬馬匹
分别等第前来查有鳳陽府定遠驛驛丞王聲宏
經管驛馬六十五匹除足額高大臕壯外尚有預
備應差餘馬四匹(臣)當給發銀牌以示優獎其餘
依次記過更據查出舒城縣三溝驛驛丞范景濓
管理額馬六十五匹内疲瘦八匹缺少十匹聞查
預借民馬影射希圖欺朦點驗情殊可惡未便稍
緣由理合奏
聞
一本年四月初七日據鎮海將軍標副將杜愷稟
稱四月初五日夜丹徒縣屬之新河口地方風鼓
浪猛勇俱先已搬移惟存空房至三更時陸續坍
塌東岸民房五十三家西岸民房十一家搜鹽廳
三間新閘橋一座民人俱無傷損等情前来(臣)即
飛飭江蘇布政司并該府縣確勘兩岸所塌丈尺
情形查明被坍房屋速為賑恤毋致失所以仰副
聖主軫念民依之至意理合奏
快恐厪
聖懷合并陳明
一本年四月内據海州詳據山東安東衞民徐盛
海船舵工盧欽呈稱身船裝載諸城縣牟客料豆
議送邵伯交卸於本年二月二十九日同胡德盛
船行至開山忽遇賊船一隻上幫將水手吕德打
落下水舵工劉永盛中傷身船隨風飄至嵐頭山
口隨稟明東省安東衞驗明傷㾗緝盜追贓在案
理合報明一體緝拏等情到州轉報到(臣)又據海
州營遊擊稟稱四月初一日准山東安東衞守備
移稱嵐頭山船戶徐瑞呈報伊船於二月二十九
日行至開山遇賊在船多人受傷水手吕德打落
下水已據呈通報東省各上司移行沿海營汛協
緝等情并稟到(臣臣)隨批令蘇州按察司速飭勒
緝贓盜務獲究追竝切行狼山總兵嚴飭各營將
弁督兵協同幹捕一力遍行躧緝務盡根株勿得
少留餘孽以靖海洋以安商旅外理合
奏明謹
奏
已據東省奏聞矣嚴飭勒緝務獲
雍正十三年閏四月初十日江南總督(臣)趙弘恩
謹
奏一上年六月内江蘇所屬地方雨水稍多低窪田
禾收成歉薄荷蒙
皇上軫念民生寬徭恤賑又復
特沛殊恩截留漕米二十萬石俟市價增長平糶以便
民用等因當即轉飭欽遵在案今查江南米價每
石仍不過一兩内外竝未增長似應緩至六七月
間青黃不接之時再行酌量市價平糶以濟民食
但目下麥秋伊邇又可望其豐收將来米價似亦
不致昂貴若遽行減糶則恐與部價不符如令各
屬收存而江南地氣潮濕米石難以久貯(臣)再四
思維酌量權宜查各屬尚有應買均貯穀石何若
即以截留之米作為均貯之項令各州縣因地制
宜或借或買照依一米二穀易換歸倉即以採買
均貯之銀撥還糶價一轉移間似於糶價倉儲均
有裨益(臣)因慎重漕糧起見除一面飭司查明各
屬見在均貯穀石數目妥議詳覆外理合先行
奏請
皇上恩賜訓示遵行
一兩淮鹽政從前多因隣私充斥商販囤壓以致
官引難銷(臣)仰體
皇上裕課恤商至意竭力清釐加緊督緝邇来姦梟之
徒各知斂迹愚頑商戸亦知改悔兹據兩淮運使
尹會一稟稱目今鹽法大見起色湖北漢口每包
價銀一錢四分有零淮南甲寅綱窩見值七錢四
五分如此疏銷綱課不難催督通河衆商莫不歌
咏
聖澤見在踴躍辦理癸綱殘鹽業將告竣甲綱新運亦
於本年四月二十七日開江趕運銷售等情前来
(臣)隨即飭令各商急公辦運實力疏銷不得誤運
聞
一江南地方易生蝗蝻未萌之先宜早防範經(臣)
將飭令各屬預防緣由奏
聞在案兹於本年閏四月初四五兩日先據上江所屬
之霍邱縣文報該縣汪家集地方草場内忽生蝻
子零星兩塊又據下江所屬之蕭縣文報該縣龍
山湖地方有魚子化蝻狀如小蠅約十數塊并據
各稱當即會同武弁督率兵役人等現在焚燒捕
撲各等情前来(臣)即飛檄司府各縣極力驅燒捕
撲雖萌動無多亟須徧加搜查不得稍留餘孽取
結通報仍飛飭各屬一體及早防禦以保禾稼不
致上厪
聖懷理合
奏明謹
奏
能令屬員不事隱諱於初萌時即早爲撲捕自不致有
滋蔓之患
同日又
奏一海洋口岸商艘往來防範最宜嚴密前因山東
省安東衞民徐瑞海船裝載客豆行至開山地方
被刦當據舵工盧欽呈報海州據詳到(臣)隨檄飭
沿海文武員弁四路緝拏在案兹據江陰縣詳報
本年四月十一日有平寧沙船戶陳秀章之舵工
蔣進臣水手陸振彩抱贓投首據稱二月初六日
有通州陳國安来雇身船約至任家港裝載李詳
生貨物初十日駕船到通停泊港内是夜即有十
餘人上船將水手四人綑縛捺艙開船出港又奪
崇明空船一隻在洋行刦掗分贓物數件逼令幫
同駕船其時雇船之陳國安亦在船内拘管甚嚴
欲逃無路今幸船隻夜行擱淺二人相約赴水逃
歸等情到(臣)當即懸賞勒限嚴飭通州等處文武
協力捕擒并飭江陰縣密帶蔣進臣認識贓盜務
一據通州知州詳報督率兵役出洋廵緝於四月
初十日在殿山地方拏獲賊船一隻盜犯陳四等
六名見起有黃豆菉豆豬酒衣被等贓續又於小
淺沙拏獲盜犯李五等五名又於姜竈港地方拏
獲盜犯朱耀先一名又據盜犯一名姜鬍子自行
投到又本月十一日於白茆港拏獲賊船一隻盜
犯戴詳生等八名見起有贓豆等物等情到(臣臣)
隨批司速飭傳喚開山被刦事主盧欽并江陰縣
抱贓投首之蔣進臣陸振彩到通識認原贓原船
究訊盜夥行刦次數追起全贓如有逸盜再行嚴
緝獲究務盡根株毋使縱漏(臣)當將獲盜之兵役
聞謹
奏
安民之道惟以緝匪靖盜察吏訓兵為根本要務餘皆
枝葉邊事也
雍正十三年五月初八日江南總督(臣)趙弘恩謹
奏一前據霍邱縣并蕭縣報生蝻子經(臣)將飛飭撲
捕緣由奏
聞在案今續據上江所屬之旴𣅿泗州靈璧三州縣下
江所屬之海州寳應碭山銅山清河安東及徐州
衞七州縣衞先後報稱各所屬近湖之地有魚子
化作蝻形萌動等情(臣)俱飛飭各屬文武員弁督
率兵役鄉保人等多募人夫星夜撲捕見已據旴
𣅿寳應泗州等處結報撲淨在案其餘各屬亦嚴
飭見在竭力撲捕將次淨盡續又據蕭縣稟稱該
縣龍山湖蝻子已經撲盡無遺今有崔家口李家
莊地方界連豫省亦有蝻子生發如蠅竝未生翅
隨會同武弁雇募人夫連撲六七日夜已去十之
七八計日可淨等情到(臣臣)因界連豫省一面移
咨河東督臣轉飭協同撲捕并差委(臣)標把總星
一下江通州地方多屬沙田滷地今歲二麥穗出
雙岐前據狼山鎮呈報前来經(臣)奏
聞并將瑞麥已恭呈
御覽隨又據上江所屬之合肥夀州鳳臺三州縣并下
江所屬之丹徒金壇二縣先後具報各所屬地方
麥多雙穗萬姓歡騰并送瑞麥到(臣臣)逐一查驗
無異不敢瑣呈
一據江寧布政使李蘭會同安慶按察使劉柏詳
稱廣德州地方四面環山素多虎患居民每受驚
害該州請捐俸照從前部定式樣製造一尺五寸
長鳥鎗二十桿分給獵戶等專司捕虎將所造鳥
鎗造册分送文武衙門以備稽查貴池南陵懷寧
等縣亦有虎患應請一併製給等情到(臣臣)查虎
患實為民害但係猛勇之獸似非一尺五寸之鎗
所能禦捕可否照營制之式製造官鎗二十桿存
貯該州縣庫遇有虎發即將庫貯之鎗分給獵戸
等委令員弁督率搜捕俟捕除時該委員仍將各
鎗即行收繳貯庫庶禦虎有資而軍器不致民間
濫用是否可行(臣)未敢擅便理合奏請
皇上訓示遵行謹
奏
照式製給備用可也
同日又
奏一江省各汛墩臺多建河濱逼近民田向因取土
辦石維艱均皆木置歴来稱便今(臣)又與撫(臣)高
其倬提(臣)補熙面為酌商仍用木置俱各意見相
同將来修葺換補亦易為力足資守望是否有當
伏乞
皇上訓示遵行
一蘇松常鎮等屬一切支河港渠繁多因年久淤
塞民間田疇每苦蓄洩無資經(臣)議立條規酌定
捐錢數目復經
題請在案今聞民情無不歡忻鼓舞踴躍趨事其有
緊要河渠俱在疏濬挑浚可緩工程俟於農隙興
修民田蓄洩灌溉頗有裨益二麥收成與往歲不
同每上田一畆竟有收至二石四五斗不等中田
每畝收有一石六七斗下田每畝亦有石餘各處
收成多皆彷彿早禾現在栽插(臣)赴常會勘秋審
沿途目見羣黎俱皆盡力田間紛紛興作樂業歡
一鎮江府城外新河口地方江岸被風浪衝坍(臣)
恐有礙城池運道亟宜保護隨咨准大學士總河
(臣)嵇曾筠覆稱查勘坍崖處所相距府城尚遠無
關運道且目下形勢未定非樁埽所能捍禦俟伏
秋大汛之後相度機宜再為斟酌等因又彼地附
近向設礮位亦經將軍(臣)王釴暫移演武鎗厰另
擇地安置各緣由經(臣)一一
奏明旋於閏四月内經將軍(臣)王釴擇有鎮城北雩
山脚下曠地背山面江一望平坦長江浩瀚適當
阨塞建立礮房永遠無虞當即會同(臣)與蘇州撫
(臣)高其倬具
一蘇州按察使郭朝鼎於初到任時辦事頗覺勤
敏及來省進見人亦明白乃自今春以來行事每
多任性案件亦多草率又聞聽信書役未能覺察
(臣)俱隨事批飭訓誡并留心體訪今(臣)赴常會勘
秋審道經丹陽聞有前參革貪婪知縣寗承謨案
内款犯黃聲聞等取保一事而該司衙門書役陳
祿渠嚴致和等膽敢舞弊詐贓(臣)隨密飭鎮江府
查出說合之孫尚卿巳據供認過付銀兩等語至
此外有無沾染之人及贓銀確數正在飭究間而
此案人犯已經蘇撫(臣)高其倬親提究訊(臣)現在
仍行密察自應研究虛實務得確情無枉無縱外
理合先行奏
聞謹
奏
郭朝鼎非關任性或因遷轉濡遲興致隳頹耳原不係
誠實純人吏才猶有可取加意訓戒以成就之
雍正十三年五月十二日江南總督(臣)趙弘恩謹
奏為奏
聞事竊照江南江西三省雍正十三年各屬大小二麥
收成分數催據蘇州布政使張渠江寧布政使李
蘭江西布政使刁承祖各查報前来(臣)查蘇州省
八府三州各所屬收成自十分九分以及六七八
分不等安徽省十四府州各所屬收成自十分九
分以及七分六分不等江西省十三府各所屬收
成自十分九分以及七八分不等至三省民間米
價均皆平減江寧等府屬每石價銀八九錢至一
兩二三錢不等安慶等府屬每石價銀七八錢至
一兩一二錢不等南昌等府屬每石價銀七八錢
至八九錢不等二麥豐亨米糧價減婦子盈寧閭
閻含哺大有熙皥之象理合據實奏
聞所有三省麥收細數(臣)謹另繕清單恭呈
睿鑒謹
奏
三省麥收分數欣悦覽焉
雍正十三年六月初六日江南總督(臣)趙弘恩謹
奏一本年五月二十一日據江西豐城縣稟稱該縣
地處低窪全賴長堤以為保障兹於閏四月二十
五六七等日驟雨連朝外江内湖一齊水漲連日
督率縣丞捕廵各員協同鄉保人等在於各隄晝
夜防護大修工隄均皆平穩惟上年歲修之鄢坊
壋突於二十九日夜間漫開隄壋十餘丈五月初
一日江水愈泛是夜又將長樂壋隄亦漫決十餘
丈但各壋内田地皆種晚禾應於五月栽插菜麥
俱已收穫毫無傷損居民田舍尚皆無恙俟查確
另報等情前来(臣)隨飛飭江西布政司星委能員
前往漫潰各隄所協力搶築完固飛報并令確勘
大修隄身果否平穩居民廬舍是否無恙并於水
勢消退時即速佈種晚禾雜糧以冀秋收外理合
先行奏
聞
一同日又據署建昌府稟稱所屬南城縣十八都
地方麻姑山白沙嶺等處地處低窪於閏四月二
十七日大雨山高水急低田禾苗間有被淹但山
溪水勢原係旋長旋消可以及早補種無力窮民
即令借領社穀以資飯食等情又據稱所屬之南
豐縣四十四都地方有長陂街井灣堡二處地居
低下因閏四月望後連日雨多水勢驟湧坍卸民
人草房共二十間淹斃男婦老幼十一名口俱已
撈獲資助掩埋其餘田禾均皆無害各等情前來
(臣)俱飛飭江西布政司立速遴員分途星往該二
縣會同地方官確勘詳查推廣
皇恩加意資助賑恤務令被水窮民安堵不致失所外
一臣前據上江之霍邱等州縣并下江之蕭縣等
州縣暨徐州衞各報有蝻子萌動(臣)即嚴飭各地
方文武員弁星夜撲捕業經奏
聞在案續又據下江江浦阜寧鹽城等縣亦報有魚子
化蝻(臣)俱飛飭各地方官弁督率兵役多募人夫
竭力撲捕并令凡屬交界鄰邑無分疆界一同竭
力協捕又差標員一同捕查今除靈璧清河鹽城
沛縣山陽碭山等六縣尚未結報外其餘各屬俱
已先後文報撲捕淨盡無遺竝無傷損禾稼各具
務盡根株不得稍有疎懈并催靈璧等縣竭力撲
淨結報外恐厪
聖懷合再
奏明謹
奏
覽
同日又
奏一本年五月十一日據瓜州城守營守備蔣飛鵬
禀稱五月初三四等日東南風甚緊於初五日夜
瓜州南水關外江邊查子港之東護崖埽工坍折
約長二十餘丈闊二十丈見在上緊修築等情前
來(臣)隨飛飭淮揚道并淮河江防同知協督河員
多募人夫晝夜實力搶築多方保護不得汕刷内
地續於二十一日據該江防同知李焞文報坍折
之時當即協同河營備弁率領兵夫搶下長樁大
埽加鑲一律已經完固平整見在住宿工所防護
奏明
一鎮江府城外新河口地方被風浪坍塌江岸民
房情形并咨准總河大學士(臣)嵇曾筠指示機宜
以見今土性浮鬆形勢未定從緩修築各緣由經
(臣)節次
奏明在案兹於本年五月十五日復據鎮江府禀稱
新河口西掘港東岸地方於本月十三日夜又坍
去江岸約長二十餘丈寬四十餘丈并坍去居民
房屋八間竝未損傷人口等情前來(臣)即檄飭蘇
州布政司暨各道府等立速確勘情形將被坍房
屋民人照前加意賑恤如有鄰近民舍應行遷移
即令資助早為遷移并咨准總河(臣)嵇曾筠札覆
云親往勘驗復坍江厓在新閘迤下掘港口地方
竝非舊坍之處查新閘厓岸從前淘成鉗口形勢
未免兜灣迴溜今下游攔水尖角坍缺一塊水勢
通暢上游新閘一帶方不致迴溜衝激此番塌卸
實於小閘地方甚有裨益等語(臣)又見在咨商保
固之法容俟商定妥協另摺恭請
聖訓外理合一併奏
聞謹
奏
江岸坍塌情形嵇曾筠已備細奏聞矣
雍正十三年六月二十一日江南總督(臣)趙弘恩
謹
奏一上下兩江各屬自入夏後雨水俱各均調惟淮
徐一帶從前得雨稍稀至栽插之時亦無不均霑
膏雨兹據上江之寧國太平廣德三府州屬具報
於六月初一二三等日得霑大雨下江之常州府
報稱所屬於五月十九二十四二十九等日連獲
雨澤鎮江府禀報所屬於六月初三初五等日得
雨霑足淮安府報稱於五月二十九日大雨如注
徐州府禀稱徐屬於五月二十八九六月初一等
日各屬皆得大雨海州禀稱五月二十三四兩日
連得雨澤等情至江寧地方亦於六月初三初九
得霑雨澤十八日又得時雨田禾均沐膏潤惟揚
屬雨澤稍稀又聞淮安府尚在望雨又上江之安
慶徽州池州廬州鳳陽五府并和六潁泗四州間
有雨水稀少之屬俱稱高阜田地尚有塘堰港渠
蓄水可滋灌溉若再得甘霖秋成更為豐稔各等
情前來(臣)隨飭令各屬虔誠祈禱以迓甘霖普沛
聞
一上下兩江霍邱等州縣前經據報各湖灘草場
内間有魚子化蝻(臣)隨飭各地方文武員弁及時
撲捕其已未結報淨盡各緣由經(臣)
奏明在案今據靈璧清河沛縣山陽碭山等縣俱已
出具撲淨竝無遺類印結齎報到(臣)嗣又據寳應
宿遷桃源睢寧虹縣丹陽銅山七縣報稱各境内
間有蝻子生發隨即撲捕竝無損傷田禾等語又
據奉賢縣禀報沿海地方偶生蟲𩔖形如寒蟬而
小俗名紅蟲間傷豆葉無礙花稻等情(臣)俱飛飭
各彼地文武官弁均各實力設法捕除務盡根株
取結通報但查蝗蝻生發撲捕貴在神速隨萌隨
聖懷合再
奏明
一據署潁州知州李元祥禀稱訪得州屬霍邱縣
葉家集地方有愚頑多人聚衆結盟名為鐵尺會
有高二王三洒宋大漢郭長腿等數十餘人於閏
四月二十二日在丁屆遠家拜盟會酒演戲前搭
布棚十座各執鐵尺一根高二王三洒居中擺列
扁擔二條以作刑杖凡不聽指揮者以扁擔責之
五月十二十三等日又在菜園内演戲三本在王
三洒家聚會共有二十餘席但未獲確據及棍徒
的實姓名住址見在密檄查拏等情到(臣臣)查棍
徒聚衆結盟大干法紀隨即密飭安慶按察司暨
該州密行查拏務獲并飭不許妄拏無辜滋擾一
面移會安慶撫(臣)趙國麟一體飭拏俟獲到確審
另
奏外理合先行奏
聞謹
奏
此種匪徒即如苗之有莠若不查拏懲治善良何以安
枕綏輯地方此為第一要務
同日又
奏一下江海邊地方民情刁悍積匪尤多(臣)留心訪
察恐有以出洋採捕為由而肆行搶刦者嚴飭文
武官弁密訪確實設法擒拏并將自首減罪之條
徧示曉諭在案今據常熟縣詳據賊犯張繼出首
雍正十二年正六等月同夥吳大等在狼山前海
洋搶刦不知姓名猪船鮝魚船麥船棉花船木船
各案隨拏獲吳大等十一名尚有九名未獲等語
(臣)當加奬勵并檄飭文武各官多差兵捕勒緝逸
聞
一本年六月初三日據江西吉水縣禀報該縣沿
河地方於閏四月二十七八兩日陰雨連綿上流
贑河水發驟長二丈低窪田禾間被水淹隨於五
月初一初二三等日共退丈餘沿河查看被淹田
苗俱經退出偶有傷損即已補栽晚稻不致荒棄
其橋梁道路亦間有坍損等情同日又據萬安縣
禀報該縣棉津汛河邊地方於閏四月二十八日
大雨水湧衝坍塘路三處或長八九丈五丈不等
或寬一二丈三丈不等并衝倒行人往來憩息茶
亭一間民居草店三間竝未損傷田禾人口其所
坍塘路見在暫設渡船應付水勢亦漸平消等情
各具禀到(臣臣)隨飛飭江西布政司委員分途前
往吉水縣查明被淹田禾果否俱已退出其有低
窪間損禾苗即令勸諭星速補種晚稻以冀秋收
并查明萬安縣地方田禾人口果否竝未浸損其
衝坍各橋梁塘路亦飭作速勘估修葺以利行旅
并將被水居民加意賑恤無致失所另報外理合
先行奏
聞謹
奏
凡值此等水發之處必有被淹黎庶即一二戸口亦當
撫恤令沾實惠若以其數少而遂加隱諱則大失父母
斯民之責矣誌之
雍正十三年六月二十六日江南總督(臣)趙弘恩
謹
奏一(臣)據奉賢寳山華亭三縣禀報六月初二日午
後颶風大作初三日海潮湧漲直至沿海一帶土
塘脚下高阜之處水深二尺低窪處所探有三四
尺不等初三日巳午二時風漸迴緩漲潮亦即退
落高下田廬皆得無恙其塘外之田雖被潮浸旋
即消退亦無傷損各等情前來(臣)查伏汛遇有颶
風實為猛勇今邀
聖主福庇各塘穩固無不共慶安瀾但查土塘身外於
聖懷理合奏
聞
一據蘇松水師總兵官陳倫烱禀稱吳淞海口為
蘇松門戸南北商艘出入絡繹而各船遇風收泊
舍此一口更無他處可以寄椗奈此口竝無高山
大阜可為瞭望標凖每遇黑夜欲收口船隻無可
尋覓只得停泊外港猝遇風浪無所逃避每至驚
慌失措今廵洋目擊堪虞隨查勘吳淞港口有礮
臺兩座北屬吳淞南屬川沙可於各臺上設立高
竿懸掛明瓦號燈二盞竟夜長明以為港口南北
標識使黑夜收風船隻望為凖繩以便入口至每
夜所需燭費約計二臺一月不過四金請飭就近
之寳山縣製造月給燭價交營令看守礮臺兵役
然點照管仍令該縣不時稽察等情并准提(臣)補
熙咨商到(臣臣)細查所議實於海洋昏夜收口船
聞
一兩江地方迷拐之風惟蘇松尤甚(臣)屢經密飭
嚴行查拏上年拏獲拐犯陳虎子等一案隨經(臣)
奏明在案今於本年閏四月内又查據崇明縣詳報
有民人黃忠之子黃寳被人劈腦去足棄擲身屍
等情當即批令嚴拏兇犯務獲究擬去後旋據報
稱拏獲拐犯李四楊秀珍楊素小劉等供認劈腦
取髓賣與人合藥情實除見在嚴飭訊究夥黨務
一上江地方每有不法棍徒聚衆肆横妄逞刁悍
兹有桐城縣舉人方道章等控告錢洛訪陳覲文
冒塚盜葬藐法抗斷等情經安慶撫(臣)趙國麟委
令該縣同試用官往勘竟有事外之素稱光棍吳
大桂暨錢陳二姓族人率衆攔阻抛擲石塊碎桐
令汪振甲之帽并毆方姓之人復敢於六月十六
日近錢姓街道罷市希圖挾制官長殊干法紀(臣)
查此等棍徒若不大加懲創何以戢刁風而安良
善隨會同安慶撫臣一體飭司嚴拏究擬外理合
奏
聞謹
奏
業經有旨批示趙國麟奏摺矣
雍正十三年六月二十九日江南總督(臣)趙弘恩
謹
奏一本年上江所屬地方自入夏以及五月内雨水
俱極均調至六月以來雨澤稀少如安慶徽州池
州廬州鳳陽五府并六和潁泗四州各所屬高阜
地方見在祈雨情形經(臣)奏
聞在案續據徽屬之歙黟二縣池屬之銅陵建德青陽
石埭四縣泗州并所屬之旴𣅿天長五河三縣及
和州各呈報於六月初十十一十七八等日先後
之貴池東流廬屬之舒城等縣望雨尤切俱在虔
誠祈禱再江寧省城見今米價每石中熟米一兩
一錢五分次熟米一兩四分糙米九錢四分恐厪
聖懷理合先為奏
聞
一江西省雨水情形惟南康府之星子都昌建昌
三縣九江府屬之德化瑞昌二縣南昌府屬之南
勘情形及各屬見今有無得雨另報外理合奏
聞謹
奏
覽
同日又
奏一江南蘇松常鎮等府屬地方支河渠港年久淤
塞難資蓄洩經(臣)
題請開浚接准部咨又經酌定條規并按畝捐錢數
目
題覆在案竊捐錢挑濬河渠實有利於田疇各屬民
情無不歡忻鼓舞踴躍疏浚其已挑濬之處頗得
資其灌溉甚為有益其因值農忙未經挑濬者務
於秋成水涸後方得興工(臣)恐各屬收貯捐錢積
久過多則民間使用不無漸少倘或錢價時昂似
非流通之道當經檄行蘇州布政司通飭各屬將
一切捐錢收有成數即照依市價公平儘數易銀
奏明
一上江亳州并徽寧池太等府屬以及江西鄱陽
湖等地方每有私鑄小錢販往别省售賣者經(臣)
屢飭文武各官密加查拏并咨移湖北督撫臣轉
飭一體查拏在案今(臣)訪聞池州府銅陵縣大通
鎮等地方有不法棍徒私鑄小錢販往湖北等處
售賣大干法紀隨即嚴飭安慶按察司并池州府
營及銅陵縣密行查拏務獲不得妄拏無辜仍一
面移會安慶江西湖北督撫各臣轉飭一體查拏
獲究外理合奏
聞謹
奏
私鑄不除錢法終弊應極力查拏者
雍正十三年七月二十一日江南總督(臣)趙弘恩
謹
奏竊(臣)春間接江西撫(臣)常安札云廣信一府離省
遥遠請將南昌總兵移駐其地以資彈壓(臣)以移
鎮一事所關甚鉅俟細察情形博採輿論再為商
定覆訖閏四月二十六日續接撫(臣)常安札云察
勘全省形勢分别三隅廣信九江二郡俱係扼要
或竟移鎮於廣信廣信參將移於建昌建昌遊擊
移於省城抑或移鎮於九江九江副將移於廣信
而參遊亦照前更移等語(臣)再四籌思總兵駐劄
於南昌居中為制勝之形似應仍循其舊或以廣
信參將改陞副將於鎮標中酌抽弁兵添增以壯
軍威似較舊制更妥等因覆商再行查酌今於七
月十六日准撫臣常安亦以廣信改陞副將復商
到(臣)彼此意見相同除見在會疏另
題請
旨遵行外所有會商辦理緣由理合先為
奏明并將查明原委另單備錄恭呈
聖鑒謹
奏
更改營制務須洞逹地方形勢詳審控扼機宜斟酌至
當俾後人無可擬議方為善舉否則朝設暮移徒滋一
番勞擾不特無益於事亦復成何政體耶
同日又
奏一上江各府州屬自五月初旬得雨之後漸次稀
少不均亦有受旱之處各屬勤求祈禱至六月十
五以前雖前後報獲雨澤多屬微小未能透足至
十六七八九等日甘霖大沛旋於二十三四以及
二十七八九等日并七月初六七日以内又復疉
蒙雨澤田禾俱已暢茂秋成有望尚有安慶府屬
之潛山太湖宿松三縣廬州府屬之舒城滁州所
屬之來安廣德州屬之建平六安州屬之英山并
潁州五州縣雖經得雨而高阜之處尚未透足其
下江各屬五六月以來雨澤頗得及時秋成可獲
豐稔惟上江池州府屬之東流銅陵二縣下江揚
州府屬之興化淮安府屬之鹽城二縣各得雨較
少其低窪田禾均各暢茂而高阜禾苗艱於車戽
者未免受傷(臣)俱飛飭各縣出給資種勸民改種
蕎麥雜糧以冀秋收至江西一省前於五月初旬
得雨之後旋即稀少而南康九江南昌三府所屬
望雨尤切六月初旬雖間有報獲雨澤者俱皆微
小至十六七八九等日霖雨滂沱通省各屬具報
得以普沾者十之八九并稱旱禾漸已登場晚禾
亦復茂發尚有臨江府屬之新淦吉安府屬之廬
陵撫州府屬之樂安南康府屬之星子等縣具報
六月十七八日得雨未甚沾足亦尚有未據報到
者俟查明續後有無得雨并報到日期及各省實
一本年上下兩江霍邱等州縣前據報有蝻子萌
動及俱經捕淨取結各緣由經(臣)先後
奏明欽奉
硃批一面之辭未可遽信為然須更留心體訪的確欽
此欽遵仰蒙我
皇上恩施教誨指示精詳(臣)隨即密行查訪節次嚴飭
在案查前經
奏明之寳山等七縣竝奉賢縣所報生發之蝗蟲俱
已查據各屬結報撲捕淨盡(臣)均在又行密訪竊
又有續報蝻子萌動各屬除具報旋即撲淨查明
竝無有傷禾稼者未敢瑣陳外今查尚有續報山
陽安東沛縣并海州沭陽泰興六州縣暨富安場
一處萌生蝻子見在嚴飭各地方文武官弁兵役
并令多雇人夫星夜協力捕撲其山陽一縣發生
地方較多(臣)并委標員前往查察協同力捕均俟
各屬撲捕完竣密查明確另報外理合再為
奏明謹
奏
蝗蝻非雨澤可比猶屬人力能為之事何以至今尚有
未經捕盡之地耶
同日又
奏一松江沿海塘工(臣)不時移行承辦各官實力修
築小心防護以防伏秋二汛兹據蘇州布政使張
渠禀稱親往上海奉賢一帶土石塘工逐加查勘
堅固平穩者居多惟戚家墩西第十八號石工掘
勘石料較小未能一律整齊其石塘外面新築之
外貼坦坡日久堅凝查較石塘蓋土低有七八寸
之處見催工員修築一律告竣至内附土塘填砌
浮鬆石塘外之外護土塘逐年歲修未見加幫高
厚而石塘之外護塘之内挑挖引河尚多淺窄又
金山頭土石二塘之外添築小土塘一道原資捍
禦金勝二山潮頭此塘土鬆樁浮多被潮坍等情
(臣)查修築海塘乃我
皇上為生民萬世永賴之基而在工承修各員豈可因
循草率除飛飭該司逐一委員丈勘明白并咨會
蘇州撫臣飛移總理塘工寺(臣)俞兆岳等嚴飭在
工各員將前項苟簡工程一一如式修補一律平
穩并令查明確實另行報參又聞塘工一切動用
錢糧所有寺(臣)俞兆岳九年以前文案稱係火燬
(臣)恐其中或有侵冒難開之弊查藩司為錢糧總
滙其一切支放自有卷册可稽并飭該司務宜查
核清楚無任工員糜費開銷并咨移撫(臣)高其倬
會飭確查外理合據實
奏明
一本年五月内瓜州關外江邊查子港地方護岸
埽工坍折丈尺情形并隨據工員搶築完固平整
緣由經(臣)具摺奏
聞欽奉
硃批埽工既經坍折衝決之患定應不免何以未見奏
及欽此仰見我
皇上宵旰憂勤痌瘝民隱無微不燭至意(臣)查前項坍
折埽工前據瓜州營守備蔣飛鵬禀報竝未報有
衝決(臣)隨檄飭淮揚道等確查尚未文覆因念一
切河務時厪
宸衷未敢緩待是以先即
奏明旋據揚州府知府高士鑰暨江防同知李焞覆
稱前項坍折者乃江厓舊埽工程離城三十餘丈
内係堤岸城濠竝無衝決田禾廬舍人口等情在
案兹奉
硃批(臣)又復加確查實無衝決之處理合
奏明謹
奏
覽奏田禾廬舍竝無衝決之患可謂出朕意料之外矣
雍正十三年七月二十九日江南總督(臣)趙弘恩
謹
奏一據蘇州府吳縣禀稱蘇城於七月二十日午後
風雨交作有北亨三圖地方忽起龍雨帶坍凉棚
一箇并被大風吹損城隍廟殿角屋脊茶棚屋角
等項大樹二株又吹損北元一圖泥土壁巷民房
四間半南二圖一帶東美等四巷暨朱家園地方
各民房數間等情前來(臣)即飛飭蘇州布政司確
查賑恤外理合奏
聞
一據通州分司運判禀稱石港場等地方於七月
初三四五六等日連次得雨河水漸長初七日夜
至初八日大雨如注河水平岸隨即督率各場大
使耆保人等前往沿江沿海一帶地方并移通州
州牧會同飭令民田竈場居民築壩開溝預備宣
洩隄防隨於初八日午後雨止初九初十等日晴
霽河水漸巳消退竈地民田一切禾苗花豆俱無
浸礙等情前來(臣)隨飛飭蘇州藩司暨兩淮運司
星速委員往勘田禾花豆果否無恙并河水消退
情形另報外理合一併
奏明
一安慶撫標兵丁蔣榮貴與民人黃花子互扭被
跌在地内傷腸斷身死屍弟蔣必貴係城守營兵
丁以懷寧縣相騐不公咆哮不肯收殮復率多人
拉扯該縣之轎詈罵辱官肆行無忌撫標中軍參
將王珽竝不喝阻已經安慶撫(臣)趙國麟將鈐束
不嚴之安慶城守副將袁有明等并該參將王珽
會參在案今據該參將王珽詳稱七月十三日安
慶按察使劉柏差安慶府知府郭朝端親持印文
云副將袁有明已自洗白遺禍於你若不通詳扯
他將來必受他害等語當將攜來臬司印文囑珽
鈔錄并囑通詳至十四日朝端差人持書赴珽取
看詳稿珽覆且緩乃私囑懷令陶士偰將未革糧
兵丁趙廷相嚴加夾訊只要供係珽之指使珽實
不知情其司府之意欲兩相殘害實有憑據等情
到(臣臣)查同城文武應宜仰遵
聖訓和衷共濟於兵民方有裨益(臣)屢經嚴飭不啻至
再今據該參將所詳大非文武和衷之誼且係參
後反噬而是否確實亦難遽信除嚴飭安慶按察
司暨安慶府據實回覆并咨安慶撫臣會查外理
合先行奏
聞謹
奏
所奏不自覺瑣屑乎大凡人之舉動不本諸至誠而涉
於心機作用皆無益於已亦無濟於事縱操神術竒策
究未有不被識破者惟確秉丹忱無欺無隱任勞任怨
纖毫弗事趨避方能邀朕許一是字計不出此而惟權
巧迎合是務所謂欲前而却行愈見其拙矣
硃批諭旨卷二百十六之五
