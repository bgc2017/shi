南京
都城六朝舊城近北覆舟山去秦淮五里至楊吳時改築跨秦淮南北周
廽二十里近南聚寳山皇明定都大建城闕城之域惟南門大西水西
三門因舊更名聚寳石城三山門自舊東門處截濠為城開拓八里增建
南門二曰通濟正陽自正陽而北建東門一曰朝陽自鍾山之麓圍繞而
西抵覆舟山建北門曰太平又西據覆舟雞鳴山緣湖水以北至直瀆山
而西八里建北門二曰神策金川西北括獅子山於内雉堞東西相向建
門二曰鍾阜儀鳳自儀鳳迤邐而南建定淮清凉二門以接舊西門而周
九十六里外郭西北據山帶江東南阻山控野闢十有六門東六曰姚坊
仙鶴麒麟滄波高橋上方南五曰夾岡鳳臺馴象大安德小安德西一曰
江東北三曰佛寕上元觀音周一百八十里丨(京城圖志)
皇城在都城内之東鍾山之陽前與正陽門直對正南門曰洪武内曰承
天門端門端門之北有左右闕門洪武之東曰長安左門西曰長安右門
東近北曰東華門内曰東上南門東上北門西近北曰西華門内曰西上
南門西上北門北曰玄武門内曰北上東門北上西門近子城東曰左闕
門西曰右闕門丨(京城圖志)
大内六門正中曰午門左曰左掖右曰右掖東曰東安西曰西安北曰北
安午門之内大殿之前曰丨奉天門左小門曰東角右小門曰西角東西
隅有東西角楼東角之南曰左順門門之南曰文淵閣西角之南曰右順
門奉天門之内大殿曰丨奉天殿東曰文楼西曰武楼殿之左曰中左門
殿之右曰中右門大殿之後曰華蓋殿華蓋之後曰謹身殿由左順
門入東曰文華殿由右順門入西曰武英殿謹身之後為乾清宫宫後
曰坤寕宫又二殿曰柔㩘春和丨(京城圖志)
舊内在都城内大中街元南臺地也國朝取建康始宫于此
天地壇在正陽門外之左初建圜丘方丘於中都洪武門外之東分祀
天地按京城圖志云聖祖宸断以王者父天母地無異祀之理乃建
壇于此合而祭之以仁祖淳皇帝配享左右列壇以日月星辰嶽鎮海
瀆風雲雷雨山川太歲歷代帝王天下神祗城隍之神從祀每歲以正月
中旬行郊禮自是年榖順成
社稷壇在端門之右社街門之内亦聖祖謂五土生五榖以養民乃合
祭于一壇
太廟在端門之左廟街門之内初設于中都皇城内
龍江壇在金川門外圖志云國朝新建為行幸出師親王之國祀于
此
功臣廟在雞鳴山南祀國朝開國元勲功在社稷澤及生民者
孝陵在南都外城内鍾山之陽懿文陵附于其側
長安左門之南列宗人府次吏部戶部禮部兵部至工部而止後設詹事
府翰林院太醫院長安右門之南列中軍都督府次左軍都督府右軍都
督府前軍都督府後軍都督府至太常寺而止後設通政司錦衣衞欽天
監列鴻臚寺行人司於長安右門之西以刑部都察院大理寺為三法司
設于太平門之外以國子監為成賢之地設于雞鳴山之陽光禄寺尚寳
司六科禁官也設于禁内以太僕寺典牧設于江北之滁州五城兵馬指
揮司防捕之官設于都城之内外三十七衞散設于都城之中其隷属諸
司不詳載也
棕園漆園桐園並在鍾山之陽園各植萬株初海運作海舶防倭作戰艦
所需甚繁故植之免取于民花菓園在城南薑菜園散在城隅香稻田
番麥厰並在城東以享廟靛園在城西北紅花地在城北供絲染
鰣魚厰冰窨在城北臨大江以充時貢琉璃窯石灰窯並在城南石土
厰在城北紅土厰竹片厰甎厰瓦厰並在城西以備工作黃船厰寳船
厰撥船厰並在城西以充運載苜蓿園在城東以處牧放
職官都御史五人(北臺四人南臺一人)總督漕運兼廵撫一人(治淮安國初舳艫侯朱夀航)
(海侯張赫領海運又置漕運使永樂中罷使職專命武臣總之景泰間始命尚書或右都御史或侍郎副僉都御史總督漕事兼撫淮揚鳳廬徐滁)
(和七郡以侯伯充總兵官掛漕運印兼鎮淮南錦衣指揮充參將恊同近都御史或惟副僉總兵惟都督參將惟都指揮者)總理粮儲
兼廵撫一人(治京府統制太平池徽寕國安慶廣德柗江蘇常鎮江兼理浙西杭嘉湖税粮)總理儲賦一人(近廵撫治)
(專督三十六衞軍儲出納及浙江江西湖廣直隷芻榖)督治江防一人(郎南臺治見戎備總志)總理河道一人
(治濟寕以工部侍郎兼都御史總理漕河自儀真直抵衞河近或無工部銜者)
監察御史十有一人(北臺五人南臺六人)廵按郡縣三人(一治太平按六府一州一治泗州按四府三州)
(一治蘇州按四府)提督學校一人(治都城内按畿内郡縣諸學以作多士)治鹺法一人(治揚州察鹺奸禁私販)
治屯田一人(南臺任之察諸衞屯種之弊)清戎二人(無常任多以南臺任之)江防二人(以南臺分治一治安)
(慶一治鎮江見戎備總志)監儲一人(以南臺者督治鳳陽諸郡倉儲近監催)
戶曹主事五人監督三人(一治徐州洪厰一治淮安清江厰皆北曹一治浦子城以南曹者任之)榷稅二
人(一治揚州一治蘇州滸墅皆設關徵筭商舡料鈔歲輸于京)
刑曹主事一人司理一人(治淮安理督漕臺院之刑)
工曹郎中一人主事七人總理漕河一人(治高郵非定治也以郎中任之)漕艎厰一人
(治淮安司造艎料)治洪閘四人(一治徐州洪一治吕梁洪治漕艎之險一治沛縣監閘皆北曹一治淮安板閘兼筭商舡料鈔以南)
(曹者任之)甎廠一人(治儀真江南造城甎積于此每公私舡過閘&KR0309;計舡為多寡借運于京師以南曹者任之)榷木稅一人
(治蕪湖取商木之税歲輸于京近以南曹者任之)
按察分司治畿内者四人浙江按察副使治兵備兼治水利一人(治太倉州)
山東按察副使治兵備一人(治徐州)河南按察僉事治兵備一人(治穎州)江西
按察副使治兵備一人(治九江並見戎備志)
南京宫殿
南京新宫吳元年作直洪武門門當輦道設欓木止車騎中突進
之設下馬牌則大明門循皇城而北長安左右門其直大明門曰
承天門門内左太廟右社稷壇廟門左右皆樊松竹襍灌内廡左
右各有井亭左右角門過石梁明庭上湏彌座座凡三重皆可路
廟九楹簷際皆有網絲中設靈座南向一東西向各三皆設靈衣
後寝殿各有靈床床左右懸燈床前素壁壁前各設方木椅藉黃
褥列以裳衣椅麓設履廟左神宫監社稷壇按五方色自前門入
北有行禮殿具服殿其直承天門曰端門進至午門兩觀雄䴡俗
稱五鳳城楼也左置鐘鼓下承以甎垔高皇帝御槍及他鎻子革
紙鎧甲在架樓&KR1141;繚絲日映其上尤奪目傍為左右掖門進之三
殿奉天殿直午門大朝會之所有東西角門中左中右門两廡左
文楼右武楼奉天門外两廡曰左順門右順門後文華武英二殿
中華盖殿後謹身殿進之乾清宫又進之坤寕宫初大内填燕尾
湖為之地勢中下南高而北卑高皇帝從悔之二十五年祭光禄
寺灶神文曰朕經营天下數十年事事按古有緒維宫城前昂中
窪形勢不稱本欲遷都今朕年老精力己倦又天下新定不𣣔劳
民且廢興有數只得聽天惟願鑒朕此心福其子孫云云皇城自
長安左右門北又東西安門北玄武門
吳人黃省曾嘗記大内略曰循城之東經八寳庫古今經籍庫東
華門内觀太孫宫東宫之前多梅宫各有寳座龍床床皆五彩雕
&KR0866;前階三梁以上凡宫隔以衖壺入文華門殿制頗小西觀奉先
殿殿亦有靈床座如太廟寝室以歲時薦享不在是多塵又觀興
慶宫之前除積水几尺宫内蔵衣扇等物箱千餘各繫標牌有彩
金龍鳳紅箱七八座列于中又觀大善殿在小城之上由左門入
北轉上至南殿有絪絲門凡六云聖祖覽誦之所其後有石假山
下通石梁石山鈎闌下山循而入為望江楼高際霄己不可梯楼
後為九五飛龍殿間凡九除多萱草底宫有天宫壁蔵佛龕轉至
内花園中有亭亭四面各有五色琉璃石臺一座可以登游臺時
玲瓏古石各五中峻次卑臺之两崖各凾石缸二缸水清燭鬚眉
園内多梅竹松栢百卉俱足晶瑩特異塵世又觀西宫柣以黑金
為之往往用馬宮後有御用厨灶為銅甎所叠宫間五中設沉香
寳座两間門相對門叠虎頭于楔上各有龍床床各含小床可以
周廽布席床面朱華格眼或剔地起突雲龍盤鳳宫之前&KR2264;皆四
斜毬文格眼或亀背羅文叠勝門鈕皆絡膝紅金為之左右箱宫
凡十四又左右翼十二院院各宫三間左右為房房有壁籍八朱
龍金鳳為餙皆左右啓傍屋三間為厨咸銅灶厨北有小屋三間
厨前石井宫除前又殿五間中有沉香寳座座有金椅左右有龍
床出宫是為棕殿鴟吻簷脊皆棕所成四週為格凡四十壁粘黃
綾又經武英殿至大庖大庖祭噐皆木色咸朱凡祭列于紅几幾
上咸刊定薦物品位祭則擕几以往由西華門西上門以出
舊内城六朝舊都元之南臺當京城中國初駐此吳元年作新宫
于東城接鍾山之麓右珍珠橋歴竺橋南出大中橋(古白下橋)入秦淮
西逹三山門
談遷枣林雜爼曰崇禎中太監劉若愚著酌中志有大内規制
己盡宸居之概矣今孫侍郎北海春明夢餘錄間本劉氏約之予
又為刪潤焉
吳譚范守已
漢書吳縣云南江在南東入海揚州川毗陵云江在北東入海揚
州川蕪湖云中江出西南東至陽羡入海揚州川是孟堅所謂三
江也今案南江卽婁江在崑山縣南中江卽宜興之西九水與溧
陽高淳當塗水相流通者今築東&KR0309;絶之使不東下矣北江卽揚
子江禹貢云三江既入震澤底定意式指此蓋震澤所包者廣凡
揚州之湖陂俱是不獨言太湖也今人以專太湖為震澤而謂吳
淞爲南江婁爲中江白茆為北江誤矣
後漢書云震澤在吳縣西後名具區澤案周官職方氏揚州藪曰
具區川曰三江&KR1051;曰五湖則澤自澤湖自湖明甚爾雅云吳越之
間有具區郭璞曰吳縣南太湖也是以太湖爲具區矣豈震澤卽
太湖耶若爾則揚州之藪卽揚州之&KR1051;矣多草木曰藪多水曰&KR1051;
合而一之可乎
郭璞曰太湖中有句山山下有洞庭穴潛行水底無所不通今謂
之包山又謂洞山庭誤矣
郭璞曰揚羡縣有張公山洞密有二堂今宜興東南有張公洞予
與韓克一曾入其中信爲瓌竒然不知孰爲二堂也縣西北又有
善卷洞者上下二重若堂室然豈璞以善卷為張公耶
越絶書曰毘陵縣南城在荒地上湖中冢者季子冢也名延陵皇
覽曰曁陽鄕今案季子冢在江陰縣西南不知漢時毘陵城在今
何地去其冢當不遠今謂武進爲毘陵誤
吳越之地秦置會稽郡治吳縣領縣二十六北至曲阿丹徒南至
富春東至鄞句章西至陽羨烏程西漢因之項羽殺會稽太守殷
通在今吳縣後漢順帝時移會稽郡于山陰以其地置吳郡割富
春餘杭以北十三縣屬之丹陽郡漢初為故鄣郡治故鄣郡在安
吉州北武帝更名丹陽移治宛陵領縣十七東至句容南至黟於
潛西至蕪湖北至江乘内有丹陽縣不知今何地晉改爲丹楊以
城西有山多赤柳故當不在句容東也唐置丹陽縣于丹徒東不
知何據考之乃古曲阿縣地孫吳割會稽丹陽地置吳興郡治烏
程其臨安餘杭武康於潛故鄣安吉皆屬之與吳郡丹陽謂之三
吳
丹陽郡舊有石城縣漢書云縣有分江水首受江東至餘姚入海
過郡二行千二百里是漢時江水曾分流東南入海也未知何代
湮塞爾其縣不知在今何地案晉史建鄴秣陵江乘屬丹陽郡石
城屬宣城郡則非今石頭城可知今謂石頭城為石城誤
故鄣郡漢初所置高帝封吳王濞王會稽豫章故鄣三郡是也武
帝元封二年改故鄣為丹陽漢書原無秦置字范曅後漢書妄云
秦鄣郡武帝改名蓋見鄣郡上有故字遂謂非漢郡不知故鄣自
是縣名漢高以之立郡爾故鄣縣在今安吉州境内古鄣地也非
謂故時之鄣縣晉書承訛遂大書云秦始皇并天下置鄣郡大誤
案秦分天下爲三十六郡無所謂鄣郡者劉敞謂故鄣非郡名亦
未是
陳沂金陵圖考云秦并天下以金陵地屬鄣郡改楚金陵邑爲秣
陵縣及東遊會稽過吳從江乘浦渡置江乘縣皆統于鄣鄣郡不
詳治所志云在石頭城地史載吳興郡西金陵本吳興西境也案
孫皓割會稽丹陽地置吳興郡治烏程領十縣西北至于潛故鄣
安吉而止距金陵不啻四百里謂金陵爲吳興西境可乎史謂吳
興郡西正指故鄣縣非石頭城也
文獻通考云吳主孫權初鎮丹徒謂之京城後都于秣陵改爲建
業金陵圖考亦云建安十三年孫權領丹陽郡自宛陵還治秣陵
改秣陵爲建業郡在淮水南案吳志建安五年曹公表權爲討虜
將軍會稽太守屯吳九年權弟丹陽太守翊為左右所害以從兄
瑜代翊十四年劉備表權行車騎將軍領徐州牧十六年權徙治
秣陵明年石頭城改秣陵爲建業是權未嘗領丹陽郡亦未嘗鎮
丹徒也徙治秣陵爲建安十六年事
宜興縣有東九水西九水房人不識其義加水爲氿郡縣志水利
考諸書俱作氿字案氿音軌側出泉也豈得音九史記地理志云
北江從會稽毘陵縣北東入海中江從丹陽蕪湖縣東北至會稽
陽羡縣東入海南江從會稽吳縣東南入海水經及荆州記云江
出岷山至潯陽分為九道東會于彭澤經蕪湖名中江東北至南
徐州為北江金陵志云中江舊經溧陽州界今永陽江亦名九陽
江在州西北三十五里卽其遺跡前漢地理志桑飲水經皆云出
蕪湖縣西南東北至陽羡入海開元間蔣日用作宜興城隍記云
此縣南壓中江風波不借云云景福三年楊行密將臺濛作五堰
拖輕舸饋糧其遺跡在溧陽界銀林雙河東&KR0309;之地蘇東坡奏議
云溧陽縣之西有五堰所以節宣九陽江之衆水直趨太平州蕪
湖後之商人販賣簰木東入二浙以五堰爲阻因紿官中廢去五
堰旣廢則宣歙金陵九陽江之水或遇暴漲皆入宜興之荆溪而
入震澤矣時元祐六年也是時中江尚通其後東&KR0309;旣成中江遂
不復東惟九陽江水入荆溪耳據此則東九西九正所謂九陽江
也何得爲氿乎
秦淮舊云秦時望氣者言五百年後金陵有天子氣始皇於是東
遊以厭之乃鑿方山斷長壟爲瀆入江故曰秦淮案桑欽水經言
淮水出陵陽縣東南北入大江實錄注亦云本名龍藏浦有二源
一出華山經句容西南流一出東廬山經溧水西北流至江寧方
山埭而合西注大江則非始皇所鑿明甚故昔人多云淮水不云
秦淮祥符江寧圖經云淮水去縣一里山謙之丹記陽云建康有
淮源出華山輿地志云淮水發源華山在丹陽之界徐爰釋問云
淮水西北貫都吳時夾淮立柵宋元嘉中浚淮起湖熟廢田千餘
頃是也惟孫盛晉春秋云是秦所鑿不知何據或曰方山西瀆三
十餘里秦鑿也
金陵圖考云孫吳都城在淮水北五里據覆舟山下周廽二十里
十九步今據覆舟山南距淮水僅五里耳案方圓圍徑法周二十
里十九步方五里有餘也豈當時都城北負覆舟山南臨淮水邪
又何以云在淮水北五里也又云都城之正門曰宣陽又南五里
至淮水有大航門豈古時里數狹小邪抑淮水遷徙無常邪
江乘地記云石頭城山嶺嶂千里相重若一游歷者以為吳之石
城猶楚之九疑也山上有城因以為名廷安間孫權修理改爲石
頭城用貯軍糧器械案今石頭城山不二里許所謂千里相重者
豈以沿江諸山盡名石頭城邪
金陵志考證曰案宫室記吳遷都建業有曰太初宫者卽長沙王
故府有曰臺城蓋官府之所寓也有曰東府蓋丞相之所居也有
曰西州蓋諸王之所宅也有曰倉城蓋儲蓄之所在也皆不出都
城之内蓋臺城在宫後卽吳之苑城宋元嘉二年于臺城東西開
萬春千秋二門侯景攻臺城燒大司馬門大司馬門宫府前門也
則臺城與府宫爲一可知又案宋書徐羨之住西州高祖嘗思之
卽步出西掖門往見焉則西州似在都城内又案晉書謝安鎮新
城欲須經理大定自江道還東雅志未就遂遇疾篤上䟽乞返旆
詔許還都聞當入西州門自以本志不遂慨焉自失及薨後有所
知羊曇者輟樂彌年誓不由西州路嘗因石城頭大醉不覺至門
左右曰此西州門曇悲感不已因慟哭而去則西州門又似都城
西門也又案晉安帝義熙十年冬城東府在青溪東南臨淮水去
臺四里則東府不在都城内矣
輿地志云石頭城環七里一百步緣大江南抵秦淮口去臺城九
里若爾則石頭城在都城西别爲一城矣何周札開門迎王敦入
石頭城而都城遂不復守也使當時嚴守都城則敦雖據石頭亦
未必旬日能陷都城何至使敦軍劫掠内外官省奔散惟有侍中
二人侍帝邪豈石頭城卽都城之門戶别無城隍可守邪則所謂
西陽等門者又何門哉
東萊吕氏十論
吳論孫權起於江東拓境荆楚北圖㐮陽西圖巴蜀而不得北敵
曹操西敵劉備二人皆天下英雄所用將帥亦一時之傑權左右勝
之而後能定其國及權國既定曹公己死丕叡継世中原有可圖之
釁權之名將死喪且盡權亦老矣世人謂權之所以為固者東南之
地所以為強者東南之兵此大不然夫東南之地天下至弱而孫氏
之地又為六朝最弱獨權守之而固東南之兵天下至弱而孫氏之
兵又為六朝最弱獨權用之而強長江而上逹於江陵轉江陵之南
阨於巫峽上下千里可航而渡者凢幾可阨而守者凢幾道路坦然
非有潼關劍閣之阻也自廣陵而渡京口自歷陽而渡采石自邾城
而渡武昌易若反手江陵破則上流無結草之固濡湏破則江上不
知所以為計地之形勢可謂弱矣權之兵衆皆江南舟子綿力薄才
之人區區捃拾盗賊驅獵山越以寬行伍兵亦可謂弱矣然權用之
如此之固且強何也盖權之所以自立者有謀而己不獨用其臣之
謀而又自出其謀内以謀用衆外以謀應敵所以地狹兵少處天下
之至弱而抗衡中原成三分之勢者歟始權之初立曹操下荆州移
書吳會舉國震駭權聞魯肅之言翻然而悟聞周瑜之議奮然而起
一舉而走曹操存劉備基王伯之業此用周瑜魯肅之謀也及劉備
借荆州而不反關羽頡頏於上流權謂飬關羽使北吞許洛全有江
漢回舟東下誰能禦之欲圖之懼曹操之乘其弊也乘羽北逼許洛
曹公以朝命見招權乃上牋擊羽以自效使吕蒙陸遜一襲而得之
全有荆楚西閉劉備於三峽北釋曹公之患以安江東此用吕蒙陸
遜之謀也方曹丕已禪漢天下憤怒切齒之時權知劉備必報關羽
恐曹氏掎其後也乃於是時釋其憤切之心而穪臣於魏受其爵封
擊備而走之此權之謀也及魏責任子而權不遣西患未觧而北患
復起權之計宜乎窮也權知劉俻以復漢為名而曹操篡位之罪甚
於殺關羽俻亦欲結己為與國而專意北圖於是遣使講和以中備
之欲遂得息肩於西而專意於北拒魏而退之此權之謀也方曹操
之反自烏林憤權而東征謂權恃水以自固故以舟師下合肥權若
拒之於江南則曹公水軍入江權軍不戰自潰矣故逆拒之於濡湏
使操雖水軍無所施步騎雖多瀕阻江洳春水方生義無所用操嘆
息而退此又權之謀也操既還自他人觀之大則追軍逐北小則自
足稱雄今權不然反請降於操盖權料操之内憂尚多北有未定之
河北西有未復之關中操欲伐之而慮東南之變非大定不往也故
稱降以少厭其意而安之使操不復虞東南而盡力西北已得於其
間益繕戰守之備以待其再來此權之謀也方曹丕之責任子不得
而南征也權見丕不知兵不如其父而老臣宿將亦不盡力如操之
時始却之於濡湏而再來權之意以謂丕不知兵非使之深入疲竭
上下之力則不止非使之臨江而反則丕必不休故開而致之瀕江
而不與之戰挑之而又不應使之力盡而自還又小發以警之魏自
是不復敢南出此又權之謀也權又以為兵久不用則士氣鈍疆場
久安則人心逸且使敵人晏然積以歲月坐以成資非計之得也故
兩譎淮南之將致而擊之所虜獲足以自資而敵人之資又為之破
壊此亦權之謀也權又以謂所用多南兵便於舟楫短於陸戰故用
兵未嘗一日捨舟楫而乘勝逐北亦不肯遠水以逐利雖有大舉長
驅之計亦不敢行以僥一時之幸故曹休敗而不敢追殷札献言而
不敢用此亦權之謀也權之受封吳王也盡恭以受其爵命使其國
中知已為百姓屈也與邢貞為盟隂以怒其群下方且為進取之計
而自卑屈如此此亦權之謀也故權之為國自奮亦用謀自屈亦用
謀勝亦用謀負亦用謀動無非謀也故能以一江為阻而與曹劉為
敵然權起非仗義徒知以割據為雄不能興漢室以傾天下之心使
當漢末大亂權能招徠中原之士廣募西北之兵緝馬步之銳挾舟
楫而用之鼓行北出水陸並進孰能當之哉當曹丕之立也權又能
求漢室子孫而輔之出師問罪劉備必亦連衡而掎角中原之士挾
思漢之民必有起而應我者矣權不知出此徒自尊於﨑嶇蠻夷山
海之間故雖力為計謀詭詐然基業僅足以終其身而無足以遺子
孫僅足以保其國而不足以争衡天下惜哉然使權不為計謀以自
立則雖其身不能終也况子孫乎其國不能保也况天下乎何以言
之權沒未幾諸葛恪一用之而僅勝再用之而大敗孫綝用之又敗
江淮之間惴惴而已上流藉陸抗之賢挾以重兵僅能支㐮陽一面
抗死則亦惴惴然矣藉使孫皓不為暴虐亦豈能久存也哉後世不
察權以計謀自立而區區欲效權之畫江為守是不察夫形勢甲兵
之最弱也古人唯陸抗知此抗言於孫皓曰長江浚川限帶封域乃
守國之常事非智者之所先審抗此言則當時之形勢為不足言而
所謂智者所先則有道也抗可謂善論孫氏形勢者矣
晉論上東晉之始形勢與吳相若然吳北不能過淮而東晉時得
中原之地吳旋為晉滅而晉更石勒符堅之強終不能破其君臣人
材去吳遠甚而其固如此者晉以中原正統所繫天下以為共主故
也以正統所係天下共主而百餘年不能平天下雪讎耻恢復舊物
晉之君臣斯可罪矣詩美宣王曰内修政事外攘夷狄齊威公晉文
公越王勾踐皆國中已治然後征伐今夫晉室南遷士大夫襲中朝
之舊賢者以遊談自逸而下者以放誕為娛庶政陵遲風俗大壊故
威權兵柄奸人得竊而取之小則䟦扈大則篡奪士大夫雖有以事
業自任者亦以政事不脩財匱力乏而不得盡其志可勝惜哉易曰
君子藏噐於身待時而動何不利之有夫政事已脩任屬賢將而待
可為之時時而進焉則無不成矣晉既内無政事外任屬又非其
人雖有中原可勝之時而我無以赴之雖赴之而敗矣故禇裒北伐
蔡謨曰今日之事必非時賢所辦殷浩之再舉北伐王羲之曰區區
江左固已寒心力争武功非所當作又曰雖有可喜之會内求諸己
而所憂乃重所喜由是觀之晉之政事不脩任屬非其人雖有中原
可乘之時亦無能為也然謨之言大抵謂任屬非其人故曰非上聖
與英雄自餘莫若度德量力羲之之言大抵謂根本不固故曰保淮
非復所及長江以外羈縻而已三君雖相當時之失然盡如二君所
言則東晉未有復中原雪讐耻之期端坐江左以待衰弱滅亡而己
此知其一而不知其二也夫東晉之初其強弱何如三國之吳蜀當
時有志之士尚能欲自強而不肯休諸葛亮諸葛恪之語最然亦知
其一而不知其二也亮之言曰先帝知臣伐賊材弱敵強然不伐賊
王業亦亡惟坐而待亡孰與伐之孔明之治蜀可謂有政蜀之任孔
明可謂得人然未有可乘之時恪之言曰今所以敵曹氏者以操兵
衆於今適盡司馬懿己死其子幼弱未能用計智之士今伐之是其
危會恪之言知可乘之時而不知所脩之政而自量其材與夫所用
之人也是故孔明無成而恪卒以敗觀蔡謨王羲之與諸葛亮恪之
論正相反而各得一偏世之人好興作者必以孔明元遜之言為先
而安偷惰者必以蔡謨王羲之之言為是酌厥中而論之藏噐於身
待時而動内修政而外攘夷狄聖經之言不可易也後世亦曰事貴
乘釁又曰上策莫如自治盖急急自治政事既修恢復之備已具事
會之來不患無也一旦觀釁而動將無往而不利矣若内雖有自治
之名而無自治之實徒為空言玩日引歲端坐而守而待賊虜之自
滅非愚之所敢知也苟不相時先事妄發小者無功大者覆敗一旦
機會之來事力已竭不能復應東晉之事如此者多矣晉論中
孟子曰入無法家拂士出無敵國外患者國常亡夫無敵國外患者
謂國安可也乃曰常亡何哉盖既無法家拂士又敵患不至則君驕
臣縱入於危亡而不自知東晉之末是也晉之始也敵國雲優強臣
專制上下惴恐如處積薪之上而火然者故君無驕泰之失而臣下
自以危亡為憂是以内雖王敦蘇峻反叛相尋桓温擅權廢立外則
石氏之兵三至江上符堅淝水之役江東幾至不保然當時人主恐
惧於上而王導温嶠陶侃謝安謝元之徒足以盡其力故至危而復
安將亡而復存也及桓温既死符堅復亡上流諸鎮皆受朝廷號令
非有間者䟦扈之人也姚氏自守於關西慕容相踐於河北非有向
日邊境之憂也君臣上下自以江東之業為萬世之安心滿意足孝
武漸生奢侈於上道子之徒竊威柄於下謝安謝玄至以功名自疑
矣安玄既死其政愈壊甚於已危將亡之時泯泯靡靡不自知也已
而君臣兄弟之間争權植黨上流之患復開不待外敵之強而國遂
亡矣聖人於無事之時而為持盈守成之戒可不信夫况東晉讐耻
未復遽以無事自處不其愚哉晉論下杜牧謂宋武不得河北
故隋為王宋為伯愚謂不然并吞海内之形勢關中為重河北次之
關中者周秦漢用之河北者光武用之皆用之以取天下也曹操石
勒以河北取關中符堅以關中取河北三人者皆吞海内十有八九
而不能并東晉之後元魏以河北取關中後周以關中取河北隋唐
以關中取天下以此論之用關中并天下者五而不得者三用河北
并天下者一而不能者三則關中為重河北次之頋不信乎宋武帝
非獨不得河北暫有關中而已何嘗得之哉宋武起於布衣身經百
戰戰勝攻取髣髴曹操司馬懿而下不可比也舉東南至弱之兵練
而用之踐西北至強之虜前無横陣旁無堅敵逆河而上開關而入
之用之如建瓴破竹之易可謂竒矣然得關中而不守翻然東歸失
百二之地於反掌暮年慷慨登夀陽城楼北望流涕而已可不悲哉
愚謂宋武之失關中其罪有三一則好殺伐而不得中原之心二則
急窺神噐而不能快中原之憤三則倚南兵而不能用中原之人夫
宋武下廣固欲盡阬其父老韓範力諫猶誅王公以下三千人沒入
妻孥前賢論之以謂舉事曾符姚之不如有智勇而無仁義豈不當
哉其一失也宋武帝之不為晉室藩輔天下所知也然輔晉而行能
仗大義使中原知為晉雪百年之憤天下其孰能議之其子亦不失
天下今急為篡奪大業不終曹操猶能曰天命有在吾為周文王終
身輔漢而不取宋武識慮不及操遠矣其失二也宋武之北伐魏主
以問崔浩浩嘗策之以為必克而不能久裕之取燕取秦西北之人
未嘗據連城舉大衆來附之者𥙿獨用南人轉戰山河之間往返萬
里使𥙿收燕之後選用燕之豪傑廣募壮勇以傾三秦得秦之後選
用秦之賢傑廣募壮勇以傾河北分爵裂土以功名與衆共之攻伐
元魏則中原盡得矣東掃慕容之餘燼西剪赫連之遺種以𥙿之智
勇王鎮惡檀傅朱沈之徒為瓜牙而謝晦之徒主謀議何為而不成
𥙿之施為既已不能選用燕齊賢傑廣募壮勇而區區用遠客之南
兵縱無所練之士卒南兵獨用已敗不可支其失三也盖南北異宜
攻守異便南兵不可專用有三雖勇而輕一也利險不利易易困難
久二也易亂難整三也項羽之破趙一以當百高祖征黥布張良戒
毋與楚人争鋒然羽布皆為高祖以持重困之此雖勇而輕也吳王
濞之反有田將軍者請急據洛陽曰漢車騎入梁楚之郊則事敗此
利險而不利易也吳楚屯聚數日無食而潰𥙿軍至長安已謳歌思
歸此易困而難久也𥙿軍至長安日暴市肆此易亂而難整也𥙿既
無中原之衆欲以南兵守關中人無智愚皆知不可也𥙿之東歸世
以謂劉穆之死急於篡取愚以謂正以南兵不能守關耳𥙿見已所
行事已失中原之情欲全軍共歸則惜關中不忍棄之欲不歸而守
則南人思歸既甚將潰而歸矣𥙿之首領未可保也况關中乎數十
年之得一朝失之古今所惜然則後之欲恢復者得中原之郡縣可
不以𥙿為深戒哉
宋論宋文帝以河南之地為宋武帝舊物故竭國家之力掃國中
之兵而取之卒無尺寸之功史稱文帝之敗坐以中旨指授方略而
江南白丁輕進易退以愚言論之文帝不用老將舊人而多用少年
新進使專任屬猶恐不免於敗况從中以制之乎鋒鏑交於原野而
决機於九重之中機會乘於斯湏而定計於千里之外使到彦之軰
御精兵亦不能成功况江南白丁乎然江南之兵亦非弱也武帝破
燕破秦破魏則皆南兵也何武帝用之而強文帝用之而弱也南兵
不可專用豈無北方之人可號召而用之乎盖武帝失之於前而文
帝失之於後也自古東南北伐者有二道東則水路由淮而泗由泗
而河西則陸路越漢而洛由洛而秦自晉南遷禇裒殷浩桓温謝玄
皆獨由一路以進至於武帝則水陸齊舉故能成功今文帝專獨用
南兵而專恃水戰舟楫之利雖嘗使薛安都等盡力於關陜而孤軍
無援形勢不接此三者文帝之所以敗也使文帝得賢將而任之屯
於淮外委以經略不獨用南兵而號召中原之衆不獨恃舟楫而修
車馬之利則雖未能堅守河南亦不至於一敗而失千里之地再敗
而胡馬飲江也文帝修政事為六朝之賢主而措置之謬如此可不
戒哉
齊論上天下之情艱難則勤承平則惰勤者雖弱小而奮惰者雖
盛大而衰夫元魏以夷狄之強據中原之地士馬精徤上下習兵而
喜戰道武以來戰勝攻取未嘗少挫幾并天下然至孝文之時議舉
兵伐齊而在廷之臣皆以為不可雖驅之以威莫肯行也與間者習
戰之俗何其相反哉盖自道武沒更以母后幼主持政群臣皆生長
安佚非復昔日馬上之士也稍備朝廷宫室之美非復昔日計牛馬
錐刀之利也美衣甘食冬温夏凉非復昔日習饑餒之勞也高談徐
步可以致大官取卿相非復昔日競戰國攻取之勲也故雖夷狄而
流為承平無事矣夫以中國禮義維持而承平無事日久猶且以驕
淫致亂况夷狄上下無禮義之維持稍稍無事則志氣滿矣制度侈
矣子女盛矣土木興矣此盖以夷狄天資驕淫之性而入中國紛華
之域必至於此此慕容符姚所以不能久也元魏居於雲中未甚變
其俗習然猶上下厭兵畏戰國主親在行間而不肯前至於遷格之
後其國衰矣切譬之夷狄鷙鳥也去其利爪而傅以鳳鳥之羽則無
德可昭無威可畏取死於虞羅必矣然元魏既衰之後宋氏多事齊
氏享國日淺梁武謬於攻取待元魏至於國分為二然後自斃若使
南朝有英武之主智謀之士蓄開拓之偹而伺其隙則元魏豈能據
有中原如是之久也哉齊論下齊氏享國日淺雖無境外之功
而疆場之間亦無失矣太祖初立魏以劉㫤為主入寇高宗之篡魏
又入寇皆有以為辭矣然是時魏之入寇無他竒策而齊禦之者亦
無高計勝負相當魏不能渡淮南定漢沔齊之大鎮無傷焉齊亦不
能追擊魏全軍而反然魏得沔北數城齊不能復取也齊之君臣度
未足以開拓故亦不敢深為報復之計待其通使於我然後歸其俘
而納之亦計之是者也然夷狄無常和好不久高祖與之講和五年
而以明帝篡立為辭分道入寇夫魏孝文豈專為名義者哉求土地
之獲而己使齊氏自通好以來邊備不修一旦變起國中未靖外難
又至豈不殆哉夷狄和好之不可恃自兩漢以來然矣
梁論上陳慶之以東南之兵數千入中原胡馬強盛之地大小數
十戰未嘗少挫遂入洛陽六朝征伐之功未有若是之快者也然卒
以敗歸理亦宜然何以言之夫孤軍獨進不能成功自古以然當時
梁武使諸道並進乘魏人上下崩離之際分取郡縣河南之地必可
取也慶之既至洛陽縱士卒暴市里此豈吊伐之師乎當時能整軍
陣宣布梁德取不樂爾朱氏之人而用之改立魏主則河南之地雖
不版圖必當為附庸之國矣南人善戰伐而少馬慶之能鏖北兵於
平原曠野使挾騎而用胡可敵哉自入敵地務廣騎兵使不樂南之
人與南人善射參用之縱不能守洛陽之地多得騎軍猶足以歸壯
國勢且安得有嵩陽之敗哉然慶之與元顥更相猜忌則廣兵之計
顥必不行以此觀之慶之進退專之可也顥之成敗不可任也恤顥
之成敗而不恤軍旅之衆寡非計之善者也夫慶之固竒才未易議
也著其所不及以俟有慶之之才者試觀焉梁論下梁之亡也
以侯景武帝納景得禍也速受禍也重元帝僅能滅景而卒不能振
其國家悲夫昔馮亭以上黨輸趙平原欲受之趙豹曰聖人甚禍無
故之利太史公曰利令智昏武帝之納侯景是也夫景自以猜疑不
容於高氏反覆南來既非吾兵威之所加又非吾馳說之所下忽以
三十州數千里之地來歸斯可謂無故之利矣武帝思慮朝臣諫說
非不詳矣始疑而卒納之可謂利令智昏矣趙之與梁得地無異而
受禍相似趙致長平之師幾至國亡梁致臺城之䧟亦至於亡國是
禍又甚於趙也趙有強秦之敵摧之以致禍梁氏既無強秦之敵而
獨一侯景已足以致亂是又出於趙之下也然則在武帝勿受可乎
曰方高氏宇文制東西魏與鼎立三分地廣兵強者勝如之何勿受
受之有道乎曰景之初叛先降西魏二人己覺其詐于謹則請加爵
位而勿遣兵王思政則請因而進取乃思使政與李綽趙弼赴之故
已制其肘腋矣已而思政入穎川逐景出之則已傾巢穴矣而又召
景入朝則伐其姦謀矣景既不入朝思政遂據景七州十二鎮之地
是魏因納景不血刅而取千餘里之地武帝施設羅網略無西魏之
一二何為而可納武帝既信其姦詐而以羊鴉仁應接鴉仁非景敵
也不足以制景一失也又信朱异捨鄱陽王範而以淵明為帥卒有
寒山之敗致軍折於外景益無所憚二失也景之地不得尺寸既失
景地何用於景不殺而廢之可也反豢飬於邊陲三失也方景之未
來而貳於宇文說辭自辯不能逆折其情則曲意為詔以安之既而
奔亡入境不能制畜遂捨鈴鍵而縱之盗㩀邊疆則又從而與之䟦
扈不遜則又虛辭而說之高氏以淵明為間則又不能推大信於景
而欺之謀反已露則又不能逆擊而討之梁之失也如此其所施之
方略所用之將帥與西魏何相萬萬也故非獨不得景尺寸之地而
又不得景絲毫之力而受丘山之禍由梁武所用非其人而制置失
其宜故也夫無故之利無時無之方略制置尚鍳兹哉
陳論陳之形勢不足道也視吳又無江陵自峽口至海盡江而已
使孫權復生且不能守泥叔寳之淫昏乎盖自晉以來習於水戰以
江自恃初不知我能渡敵亦能渡何足恃哉以愚觀之江若大河之
比耳大河猶有悍湍之虞若江則順風登舟一瞬可濟雖有京口采
石潯陽武昌巴陵號為控扼豈秦關劔閣之比哉守江之計必得淮
南以為戰地荆楚控扼上流又有舟師戰於江中然後可粗安孫權
之拒曹操東晉之拒苻堅宋之拒魏太武齊之拒魏孝文是也若曰
亡淮南荆㐮而獨憑恃洪流以為大險豈不可笑也今陳既失淮南
又失江陵吳阻長江又有南郡一旦王渾之師入自淮南杜預之師
入自㐮陽王濬之師從江而下㳂江鎮戍不能禦也陳阻長江又失
荆州一旦賀若弼出淮南秦王俊出荆㐮楊素之師泛江而下㳂江
鎮戍能禦而不能破也盖無淮南㐮陽則自廣陵至於峽口皆可渡
吳陳三世之後亡國已幸矣唐末楊行密據有江淮既死而李昇取
之建都金陵以孫權自處方其有淮南諸郡則闊步高視東攻二浙
西取湖南南取閩越南方莫強焉及淮南為周世宗所取則自窘以
至於亡亦失淮南則不能守江南之明騐也王羲之云保淮非所及
不如保江盖見吳之能守而未見若陳若南唐不可守者也後之智
計君子既有見焉謹勿割棄荆淮而為守江之論也
山堂考索兩淮山勢由少室而來至于桐柏而
愈大自桐柏而降危岡斷塹纍纍相屬接于
巢湖幾一千里淮東川澤之國凡小洲大渚沙
嶼石磧水勢環繞人所不到之地皆水寨也
自謝楊縣楊石鏡老鸛新開諸湖而言凡四十餘
處而相通之寨九淮西山林之地凡㠉嶺峭拔
上平下險無路可登人所難到之地皆山寨也自
六安信陽舒城南巣廬江諸沿邊而言凡九十
四處而外有無水之寨六
唐氏曰自古天下裂為南北其得失皆在淮南晉元帝
渡江迄於陳抗對北虜者五代得淮南也楊行密割
據迄於李氏不賓中國者三姓得淮南也吳不得淮南
而鄧艾理之故吳并於晉陳不得淮南而賀若弼理
之故陳并於隋南得淮則是以拒北北得淮則南不能
自保矣
江防
徐孚遠
長江自蜀峡而下至于瓜儀首尾數千里國家無處不設守兵
分守地然特以&KR0879;小偷出沒期于會哨無大警而止耳不足以
當巨宼也何也沿江之守聚則不少分則不多扼險不過數處
而分地乃有百千宜其無所恃緩急也承平既久武&KR0879;日弛近
者流宼發難往来攻掠無所禁禦而自長江以南限以一水僅
而自完然賊之欲窺此非一日矣蘄黃之間為其孔道不足𣸪
言又嘗下至淮浦上遡井絡竟長江所極無地不控一處不牢
則所至靡爛矣然不據我要地示以形勢而緣江為守此正宋
臣汪立信所言長江七千里百里萬人當七十萬乃足也即國
家安淂此兵力哉愚嘗考之自漢以来至于國朝緣江而渡
與扼江而守之事而&KR1272;賊所欲渡之處我淂據嶮以制之緩急
輕重之勢可驗而知也賊今者分半自鄖房而至洋梁將入夔
州使蜀人拒之不淂入峽則乘江而下其一道也劉先主伐吳
令將軍黃權督江北諸軍而自率諸將自江南巫峽而出晉人
伐吳王濬唐斌以巴蜀之師由峽江隋伐陳楊素以舟師下永
安出蜀江唐討蕭銑李靖自夔州順流東下峽江吴曦舉蜀降
于金約以舟師繇嘉陵東下是也既已出蜀江則繇荆門夷陵
而至江陵其一道也魏文帝伐吴吴將朱然守江陵時江水淺
陿魏將夏侯尚作浮橋以攻城晉伐吴杜預向江陵宋南郡王
義宣荆州刺史沈攸之皆自江陵下西魏伐梁元帝于謹渡漢
自黃華四十里至江陵隋伐陳荆州刺史劉仁恩出江陵唐伐
蕭銑李靖自荆門宜都進至江陵黃巢在荆門為曹全晸所敗
收衆渡江宋太祖伐江南遣曹斌自荆南發戰艦東下元伐宋
伯顔已東下宋將高達以江陵降元主喜曰荆南既定守鄂之
軍可以無憂是也繇江陵北至襄陽其一道也晉杜預鎮㐮陽
以啚伐吳梁武帝自襄陽𧺫兵隋伐陳秦王俊出㐮陽元伐宋
圍㐮陽數年而後下是也自㐮陽至竟陵出漢口其一道也隋
伐陳秦王俊屯漢口節度諸軍梁武帝遣王曺諸軍自漢口濟
江元伯顔繇㐮陽入漢聲言取漢口渡江遣竒兵襲沙蕪口奪
之因同漢口開壩引船入淪河轉沙蕪口以達江是也繇漢陽
北至黃州府循西陵舊迹以下其一道也陸抗表吴主曰西陵
國之藩表既處上流若一旦失之敵便順流星奔電邁此安危
之机也元世祖南伐至黃州漁人献舟為鄉導世祖登香爐山
俯瞰大江元將董炳文言于世祖曰長江宋所必守臣請嘗之
率艨艟鼓擢疾趋北軍遂渡江是也既已渡江即抵武昌其一
道也魏武帝臨江周瑜住夏口宋荆州刺史沈攸之南下齊高
帝以夏口衝要乃以柳世隆行郢州事以拒攸之梁武帝起義
自圍魯山以拔夏口黃巢渡江攻下鄂州元人渡江亦先取鄂
是也夏口既下或順流至九江其一道也沈攸之南下齊武帝
曰尋陽地居中流密邇畿甸乃留屯湓口梁武帝拔夏口即緣
江上道至尋陽江州刺史降金兀术南宼一軍自蘄黃犯九江
是也既至尋陽即直指石頭其一道也宋孝武之討元凶桂陽
王休範之𧺫兵皆自尋陽抵石頭是也至蕪湖據姑熟其一道
也梁武帝受江州降遂至蕪湖是也或掠江西亦一道也黃巢
渡江掠饒信等州金人渡江由大冶趋洪州是也如我軍固守
㐮漢賊無順流直下之勢復從蘄黃步来則廬州其一道也吴
人時從合肥以攻魏而作堰濡湏以自保魏武軍居巢吴大帝
守濡湏隋伐陳韓擒虎出廬州揚行密在廬州自銅官渡江襲
宣州金人自柘臯河入宼劉琦拒之于此金主亮南侵入廬州
是也和州其一道也蘇峻自歷陽反陶回請庾亮守江西當利
諸口亮不從峻濟自横江登牛渚宋元嘉中魏主南侵遣永昌
王仁出横江侯景攻拔歷陽自横江濟采石陳高帝秉政梁任
約等自采石徑向石頭隋伐陳韓擒虎自横江宵濟采石隋輔公
柘自歷陽渡江取丹陽宋曺彬自采石以浮橋渡金兀术南宼
分一軍自滁和入江東宋虞允文舟師敗金主亮于采石開禧
搆兵金人進圍和州屯于瓦梁河我太祖自和陽渡牛渚磯
以拔采石是也太平其一道也王敦反舉兵姑熟蘇峻襲破姑
熟以取塩米梁武帝東下據姑熟侯景自采石襲破姑熟韓擒
虎自采石進攻姑熟半月拔之金人乘杜充無&KR0879;渡江拔太平
元人敗賈似道于池之丁家州太平遂䧟陳友諒䧟我太平奄
至石頭是也揚州及瓜儀其一道也魏文帝伐吴親臨廣陵者
再桓玄篡晉劉毅等襲斬桓弘于廣陵即濟江宋文帝元嘉中
魏主南伐遣魯秀出廣陵魏主自出瓜步宋廢帝之亂崔景慧
自廣陵濟江隋伐陳賀若弼于廣陵濟江金主亮南侵至瓜州
臨江築臺李全謀反欲取揚州以渡江既聞二趙入揚州攻之
不克是也通泰其一道也唐江淮都統遣將鄧景山自海陵濟
江趋常州以拒劉展金人南下宋高宗在鎮江問群臣去留呂
頥浩欲留王渊言鎮江止可捍一面若金人自通州渡江以據
姑蘇則奈何是也既已渡江不趋金陵而趋京口亦一道也宋
崔景慧渡江至京口徐州刺史開門納之唐劉展邀節鉞舉兵
自廣陵渡江襲下蜀䧟潤州而後攻昇州孫儒舉淮蔡之兵渡
江至潤州而後南攻宣州虞允文已破金人謂李顯忠曰敵入
揚州必與瓜州合京口不可無&KR0879;顯忠分兵允文還鎮京口是
也凡此諸道自来入江之事&KR0879;其變矣要而論之則有二焉自
荆椘入江者順流而下全乎用舟楫者也自淮甸入江者截流
而過不必預謀水師掠舟而濟濟則棄之可也從荆椘而来者
彼則聚衆而進我當量遠近而為之&KR0879;遠則鏁絶㐮樊已過則
立柵湓口近則屯守梁山又近則保石頭據新亭此江左立國
守禦故事也從淮甸而来者彼則無所不攻我則無所不守當
宿重兵于淮南就其緩急而為之分配使我常有出而向之之
勢昔韓世忠屯兵八萬于山陽而金人不敢南下保江之要無
出于是也若退而自保則形勢與敵共之矣葉適知建康上言
孫氏嘗以江北守江自南唐失之今乞兼制江北宋朝從其言
趙范上書史彌遠曰敵若有淮則長江以北港汊蘆葦之處皆
可潜師江面數千里何從而防即此知守于江外不當守于江
内也從荆椘而来者非有強敵即大將握重兵而輕下流者也
如其来也勢必重大未有偏師出不意而至者也故不宜輕與
接戰湏扼險以老之昔之善守者每避其始至而擊其惰歸歛
我實力而聚于堅城也從淮甸而来者則不當以勢力多少論
也自曺氏父子及符秦元魏擁衆百萬而不能渡江而蘇峻侯
景之徒輕兵數千徑至京邑莫可控御故扼嶮而不進雖衆不
足越嶮而卒至雖少有餘我太祖既渡江謀下集慶或有以
晉隋之事諫上以兵力不足者上曰我已控上流可遂克
也卒不煩攻而下此二路用師多少之數也荆㐮遠而乘水竟
下則似遠而實易淮甸近而水陸兼進主客相持則似近而實
難昔郝經為元世祖謀下江南欲以輕兵綴襄漢而别出二軍
一軍出夀春一軍出維揚以渡江以虚用㐮漢而以實用淮揚
者遠近之勢也然其後伯顔南伐自率大軍繇襄陽入漢令劉
整一軍出淮南整白伯顔欲自揚州渡江伯顔不可而遣阿术
遡流至青山磯渡江遂入鄂劉整以功後阿术為恨此則淮南
渡為難而㐮漢渡為易也今觀流賊烏合乞活之徒飢則四掠
飽則他徙乘瑕而進遇堅而退非有牽此出彼之竒非有用實
擊虛之勢其所賴梟賊皆以騎取勝則一意用騎雖從賊之人
所在如雲然不能整練步兵為一軍使步騎兼濟而况能釋鞍
馬而事舟楫以與我争江湖之利也唐末之亂劇賊黃巢始自
淮南渡江入宣浙至湖南沿湘江而逼荆㐮復渡江而西大掠
諸州又自采石渡向北且水且陸時北時南豈嘗豫蓄舟楫臨
渡而用之乎則其寔有過人之材能因勢而設竒也今此流賊
其不能已可見矣特其在椘既久窮困無所掠或欲沿江東下
以延旦夕之命江湖群盗及舟師賈客可掠以載者所在不乏
如其順流緣道乘隙登岸西則饒信東則宣歙無向不可我豈
淂坐守石頭不為之所哉愚以為禦荆椘入江之賊當于樊㐮
二口練治水軍張設形勢斷其来路如宋人之所以拒元師者
則賊必不敢舍長用短窺我江道矣不然而縦其入江從下拒
之則氣奪而易潰從上邀之則已過而難及未見其淂算也雖
然江南之立國自上流下攻者九而成事者三而已若自歷陽
姑熟而至者往往一舉而破石頭秦畢孫楊之時江淮雲優南
北無𣸪障蔽固其所也至于王敦蘇峻之徒京邑清閟藩鎮森
立而一旦發難遂已不支然則金陵之守不足恃也賊若自淮
而窺江則江外重地上自壽春合肥下自真州瓜步必淂精兵
數萬分隷其間自為首尾往来擊應而又先搜巢湖之水賊練
通泰之塩徒安插溧水陽羡之怨民無使從賊為之接濟則雖
有強敵猶不能不臨江嘆息况于此輩蟻聚豕突能為我患乎
宋自瀛公之時元人勢重然其謀臣猶謂不當一路進軍欲下
㐮樊必出淮南以牽之𣣔下淮南亦先絶㐮樊之援然則使荆
椘之賊不臨江漢則雖突至江北未敢遽啚截江使江北之守
屹成重鎮則在椘者亦未敢肆志南下也
守江猶守邊惟當扼其險要不能尺尺寸寸為守也賊不知大
勢豈能出古人用兵牽制之法以困我但方今江椘二省皆大
阻飢萬一内變小動便枕席上渡賊矣故重兵鎮要害固是長
策而有司撫綏之功尤至急也
長江天險雖限南北然必待人而守不然投鞭而渡直易易矣
請于古今形勢而鑿鑿出之譚江防者應無能出甚右
建康論周弘祖
建康古揚州地六朝舊都也祖宗創業實基於此江限南北古今恃為
天險江北則徐穎二州地跨中原瓜連數省并稱雄鎮故淮安特建兵府
守以文武重臣雖職司轉運亦示控扼之勢焉江南則安慶當長江委流
西控全楚為江表門戶其十衛陳列江北者浦子口五衛和陽龍虎應天
横海武德直當龍江下關處東西之中江淮衛設江浦縣潘陽右衛設和
州以防上游英武衛設紅心驛飛雄衛設池河驛廣武衛設朱龍橋當鳳
陽滁州之中以防北衝儀真之東鎮江之北有揚重鎮在焉不為慮也
都金陵者宜守淮以防外庭守武昌九江以蔽上流守淮之勢東固淮安
泗州自丹陽而揚州而淮安而泗州乃全淮之右臂也西固鳳陽壽州自
采石而和州而壽州乃全淮之左臂也東無淮安雖得泗州而不為用西
無鳳陽雖得合肥而不為用上游之勢沅湘諸水合洞庭之波而輸之江
江西諸水與鄱陽之浸&KR1672;於湓口則九江為之都會故九江所以接武昌
而蔽金陵若用於天下則徐邳臨清淮安之應也荆州武昌之應也而襄
陽又荆州之應也固荆州可以開蜀道固㐮陽可以控川陜固臨清可以
通燕冀固洛陽可以制潼關其西南守江西以運百粤其東南守浙江以
治閩吴皆金陵之門庭帑藏云耳
劉季裴曰自古守淮莫難于謝玄又莫難于楊
行密謝玄以八千人當苻堅九十萬之泉清口
之役楊行密以三萬人當朱全忠八州之師衆寡
殊絶而䘚以勝者扼淮以拒敵而不縱敵以入淮
故也
張虞卿曰歷考前世南北戰争之地魏軍嘗至瓜步矣石季龍嘗至
歷陽矣石勒寇豫州至江而還此皆限於江而不得騁者也然江出
岷山跨郡十數備之不至一處得渡皆為我憂使我斥候既明屯戍
惟謹士氣振而人心固矣恃江而阻可也雖無長江之險亦可也符
堅百萬之衆馬未及一飲江水謝玄八千銳卒破之於淮淝豈非其
效歟不然五巢以竒兵八百泛舟即渡吳人有北來諸軍乃飛過之
語韓擒虎以五百人宵濟采石守者皆醉遂襲取之&KR1176;是觀之徒恃
不足與守鮮克有濟矣曹操初得荆州議者曰東南之勢可以
拒操者長江也操既得荆州蒙衝戰艦浮江而下則長江之險已與
我共之獨周瑜謂捨鞍馬而仗舟楫非彼所長赤壁之役未有成功
至於羊祜之言則以南人所長惟在水戰一入其境長江非復所用
他日成功略如祜言故臣以謂有如瑜者為用則祜之言謂之不然
可也無如瑜者則祜之言不可不察也彼說者謂敵人以馬為強
而江流迅急渡馬為難敵人便於作栰而江流迅急非栰能濟是未
知侯景以馬數百一夕而渡王濬自上流來未嘗作栰也州縣一也
有最為要害者津渡一也有最宜備豫者符堅自項城來壽陽侯景
自夀陽移歷陽孫恩自廣陵趍石頭王敦渡竹格蘇峻泛横江侯景
渡采石考前世盗賊與夫南北用兵由夀陽歷陽來者十之七由横
江采石渡者三之二至於據上流之勢以窺江左者未論也
宋之論邊防要害者有曰自古倚長江之險者屯兵據要雖在江南
而挫敵取勝多在江北故吕蒙築濡湏塢而朱桓以偏將卻曹仁之
全師諸葛恪修東興堤而丁奉以兵三千破胡遵之七萬轉弱為強
形勢然也淮甸郡縣不必盡守故城各隨所在擇險據要置寨栅守
以偏將敵來仰攻固非其利若長驅深入則我綴其後二三大將浮
江上下為之聲援敵之進退落我計中萬全之策也又有曰無為軍
巢縣之濡湏及東西關山川重復盖昔人尺寸必争之地大率巢湖
之水上通焦湖濡湏正扼其衝東西兩關又從而左右輔翼之餽舟
既己難通故雖有十萬之師未能便寇大江得逞其志淮西雖號地
平而水陸要害皆可戰守稍加措置未易輕犯又有曰若金重兵出
淮西則池州軍出巢縣而江州軍出無為軍便可為淮西官軍之援
又有曰自建康至姑孰一百八十里其險可守者有六曰江寕鎮曰
碙沙夾曰采石曰大信口其上則有蕪湖繁昌皆與淮南對境其餘
皆蘆荻之場或碕岸斗絶水勢湍險難施舟揖又有曰采石渡在太
平州界下馬家渡在建康府界上宣化渡在府界下采石江闊而險
馬家渡江狹而平相去六十里皆與和州對岸昔金人入寇直犯馬
家渡杜充以萬衆不能捍亦嘗分兵犯采石太平州以鄉兵禦之遂
退雖杜充處置有未盡善亦形勢使然馬家渡比采石尤爲要害又
有曰和州烏江縣界可自江北車家渡徑衝建康府之靖安兼泗州
盱眙有徑小路由張店上下瓦梁盤城亦可徑至宣化不滿三百里
兀术曾於此路來至六合下寨并自上瓦梁下&KR0657;直至滁河口可以
入江宜於靖安渡碙沙夾相對三處防守所有北岸滁河口宣化兩
處來路應和州東地分宜嚴切隄防(又有曰昨來金人自黃州張家渡渡江由湖北鄂州武昌縣上)
(岸方入興國軍大冶縣界取山路以犯江西宜於興國軍大冶縣通山等處擺布防拓又有言曰漢陽沌口係漢江下流湖北帥司所隷)
(尤宜嚴切隄防)
嘉靖二十九年定沿江信地責令將領防守南湖觜守備南
岸自城子鎮至馬當北岸自龍坪至小孤山二百六十餘里領
原設兵船而以九江一衛屬之安慶守備南岸自香口至池口北
岸自小孤山至六百丈二百九十里領水兵五百名而以安慶一衛屬
之新復荻港把總南岸自池口至大信北岸自六百丈至西梁山
三百二十里領水兵六百名而以建陽一衛屬之遊兵把總南岸自
大信至高資北岸自西梁山至黃天蕩三百三十里領水兵一千二百
餘名而以遊巡軍兵相兼分布圌山把總自高資至安港一百五十
里領水兵民壮八百名而以鎮江一衛屬之儀真守備自黃天蕩至
新港一百四十里領水兵三百名而以儀真一衛屬之瓜洲鎮巡江衛總
操江水兵亦屬焉仍与揚州府江防同知恊同防守本鎮民事則同
知理之守備不與三江會口把總自新港至廟港一百五十里領水兵
八百名南湖觜守備駐劄湖口安慶守備駐劄雷港荻港把總駐
劄荻港遊兵把總駐劄上新河儀真守備駐劄儀真江口圌山三江
會口各駐劄本處不許仍前住居城市
建炎南渡司諫吳表臣上䟽言大江之南上自荆鄂下至常潤不過十郡
之間其要不過七渡上流最急者三荆南之公安石首岳之北澤中流
最急者二鄂之武昌太平之采石下流最急者二建康之宣化鎮江之
瓜洲此七渡當擇官兵守之其餘數十處或道路迂曲水陸不便非大軍
往來徑捷之處
人劉世文飛㷱衛舍人湯埶中興武衞舍人王存仁等俱選回在途貧苦身故
為照南京各衞軍官俸薄差繁日損月瘠食無半飽身無完衣每值赴北襲替
盤費無措或指俸米而揭借或向親友而哀求或賣房屋以充費或鬻兒女以
營資萬苦千辛痛心酸鼻至于在北聽選守候動經𢾗月多因資斧罄乏饑寒
莫救而隕命異鄕者歲歲有之亦或分文難辦稱貸無門丼棄祖廕終世不淂
襲者衞衞有之軰始祖皆高帝與文皇帝開國靖難之功臣笑以汗血之
勲勞無罪而一朝絶之深可憫也且使留都武臣漸就凋零而衞所空虛亦可
虞也本司職專選法若不急為區處思失祖宗酬功至意再照南都各衞軍
官俱從國初陞授官職世系貼黃版載南都較與在外省直衞所及都司所
屬者不同具本部每春秋二季保勘其稽查功次至詳且慎若照北部事例會
同各衞門官比試具由類奏即移咨北部候命下唯襲不惟可蘇武弁之
困窮而且可全功臣之世爵此亦圣朝之至仁厚澤也查得國初南京總小
旗𥙷替至北京併正統二年兵部左侍郎鄺椘題請改于南兵部會官監
併南京各文職官往時考滿俱赴北京萬曆四十一年吏部尚書趙煥題請
改于南吏部類咨考滿夫旗役之劳費可恤何獨疲乎軍官文臣之間關當念
何難曲體乎武弁合無題請下兵部覆議以後南京襲替舍人具告通状到
部聽本司研審明白仍復查勘考與貼黃功次来歴相同果無違礙照依北部
事例會同守備及五府錦衣衞給事中等官比試備將對比過緣由及應否承
襲節照例是奏仍將取具衞所官吏人等保結各舍供圖及各祖父原領
號紙移咨兵部查選候命下之日該部移咨給憑前耒遵照選過員𢾗行令
各舍授職望闕謝恩免其赴京其若有應查應駁者聽兵部照例查駁著為
定例其在外省直衛所務照舊例赴京聽選不淂援南都為請庶京衞貪弁得
以稍蘇而國家恩典愈以彰著其于邦政亦有禆益矣等因具揭禀堂奉批
准具題奉此案呈到部談(臣)等看淂南京各衞所官年来貧苦極笑每襲替
北上必湏稱貸而行即約扣俸抵償故有到任數年不淂食粮者有無親戚可
借終身不淂襲替者以至勉強出門飢寒相廹死于京師死于道路者且比比
也赴闕受恩自是成例但此軰入選無資日就消耗二祖有靈亦必憫舊
功而加惠者法窮則變此其時笑夫京衞皆洪永世臣具貼黃在南原不同于
外衛况南北事同一体既經(臣)部詳審勘結仍照例會同多官比試類奏即
移咨兵部候命准襲似亦恩不妨法者司所引𥙷併考滿二例委果事体
相類伏乞勅下兵部覆議施行則五十一衞之窮官共載百千萬年之厚澤
所以上廣圣祖酬功之仁下激武臣效忠之義者匪淺鮮矣原係留都武弁
窮極堪憐乞賜議處以彰國思以恤祖功事理未敢擅便為此具本專差
千戶張本固齎捧謹題請旨萬曆四十三年正月十八日南京兵部署部
事南京工部尚書(臣)丁賓武選清吏司郎中(臣)王宇主事(臣)都任
兵部為留都武弁窮極堪憐乞賜議處以彰國恩以恤祖功事該本部題
武選清吏司案呈奉本部送兵科抄出南京兵部署部事南京工部尚書丁賓
等題前事等因又該南京兵科署科事南京戶科給事中黃建中奏為留都
窮弁當憫襲聀事例可援伏乞聖慈速賜酌議以恤世爵以廣皇仁事俱
奉聖旨兵部知道欽此又該南京河南道監察御史郭一鴞揭為留都井
困極襲職事體宜酌懇乞聖慈霈發速賜議處以恤苦弁以廣國恩事等
因各到部送司案呈到部看淂南京兵部署部事南京工部尚書丁賓等題稱
留都武弁窮極堪憐等事要將南京衞所指揮千百戶等官襲替聽南京兵部
查勘明白會官比試具奏部類選比照總旗併鎗文官考滿事例通免赴
京又恐本部埶泥成法酌議除指揮而獨免千百戶等官南京河南道御史郭
一鶚揭稱留都武弁困極等事謂南京衞官襲替責成南部類咨此例通免
赴京其便有四各一節為照衞所指揮千百戶等官襲替在各省直者本舍親
賫該都司該衞保結投部在南京者向由南京兵部查勘明白類咨連保結送
部待人到齊送五府會同内臣錦衣兵科等官比試具奏本部通引大選此
舊例也但衞官多貧衣粮匱乏或有資斧難措遲延過限而廢職者或有飢寒
奔走在京在途而畢命者誠可憐憫今南京兵部與科道連䟽乞將南京五十
一衞所官襲替責成南部查勘白送南京五府會官比試具奏仍咨部類選
比照總旗俾鎗文職考滿事例免其赴京蓋軫念留都根本之重地保全
祖宗創業之功裔䟽中描寫艱難困苦之状令人鼻酸腸碎何忍泥成法而困
窮弁况南京衛所皆洪永不减之功視各處續添虚冐新功者不同南部有黃
選可查從耒憑其咨送兼有五府内外守備錦衣衞科臣可以比試與各處漫
無統屬者不同及查總旗先年赴京併鎗後議改南文職從耒赴京考滿近亦
議叚南人人稱便揆之事例委栗相同既經南京兵部與科道題奏具揭前
来相應依議覆請合候命下行文知會以後南京五十一衞所指揮千百
戶襲替及該優給優飬者俱免赴京聽南京兵部備細查勘明白送南京五府
會同内外守備及錦衣兵科比試具奏該部將各舍保結號紙咨部覆覈類
選發給文憑填寫號紙行令到任中間如有例應駁查者照舊駁查改正各省
直無黃選可查無府科等衙門可比試者不淂援引為例等因萬曆四十三年
三月十九日本部署部事吏部左侍朗李誌等具題二十三日奉旨依議行
火甲條編䟽
南京都察院署院事右僉都御史(臣)丁賓等謹題為地方總甲未經官顧積
害多年懇乞比例條編徵錢募役以甦軍民重困以了衙門未完事臣于萬曆
三十四年間奉命蒞任操江兼署堂印随據南京五城居民李自新劉鳴曉
張應登金之鍊康恩焦蕃陳邦彦林浹等將前事呈稱地方編派總甲火夫等
役勢所不免但留都地廣人多編派清查更難向耒優免房號雖以萬曆十
四年海都御史題請簡可照繁冊為凖其衙門差役雖以萬曆十六年兵部
都察院題請地方夫差册為準總屬兵馬衙門人役在于民間私自科派私
僱總甲非當官僱募也乃行法既久諸弊叢生其弘僱總甲本身既己冐濫工
食且又通同吏胥夤緣為奸諸尼賣富差貧改移定限兼之飛差四出虚增卯
酉又或遇火盗人&KR1179;等事乃私僱總甲仍報排門正身總甲出官無論正身
家道或貧與冨輙便一混牽累拘縻歲月破家亡身而正身總甲受祸慘毒不
可勝言关先年居民張文學等呈請舉徼錢僱募之法蒙海都御史劄付廵視
王御史等查議彼時下情未能一一上逹而海都御史止將五城濫差夫役題
請禁革其徵錢&KR1336;募事体尚在中止後蒙都察院辛都御史奉
旨題覆内云南京王御史等比例徵銀僱募似應依擬乃稱查審衆情一時尚
未徧恊合候移咨南京都察院再行五城御史虛心酌議如果召募可行人心
共願則將徵收優免及一切應行事宜酌處停當具題等因到院奈向耒猶未
行城覆查以致大小軍民受害日甚一日如在湯火之中仰望捄援莫如僱募
伏乞早賜舉行恩德無量上呈等語臣等以為事干通都未可輕舉至三十五
六七等年除各縉紳屢次具揭請行僱募外其五城居民又屢次連名累牘訴
告往往有泣下者且云傕募之事問之冨人則冨人願做問之貧人則貧願做
通都大小軍民人等無不稱便何不舉行(臣)又謂外府州縣舉行條編尚有田
地山塘男丁女口册籍可查若南京十三門内外人家幾十餘萬(臣)等雖曾效
法先臣王守仁編派十家排門牌册以為防守地方之計其中間門面似無渗漏
然而竟無各家貧冨等第冊籍則官府何從憑㩀議編僱募乃有居民劉鳴曉
李自新康恩等禀稱身等向來私僱總甲原有出錢𢾗目今既恐無憑㩀身䓁
願將三十六年分一年之内各城各舖大小貧冨人家各出錢數公同會衆各
舖寫冊一本名為五城舖册送官以備查考夫公同寫冊既不敢减少又誰肯
寫多官府淂此寔有憑據庶幾可以行事蓋身等所慮不在出錢特以錢不經
官收支難免飛差横祸大小人家日夕憂惶故𣣔將額定錢數納之官府以期
杜絶諸累耳不幾日五城舖冊約千餘本居民劉鳴晚李自新等公同各本城
大小貧冨人家一齊送至臣處又各舖冊一本分頭並送五城御史乃五城御
史曾陳易蔣貴傳宗臯王霖王萬祚公同到于臣處稱說通都百姓纔說舖冊
遂翕然抄寫一齊送至公庭且求早賜行事則往歲所云半願身當半願僱募
之說必為從中隂欲阻撓者所誤斷非出于小民之口笑假令不與舉行召募
非但先臣海瑞題覆内云再行南京虛心酌議一節終屬未完而大小百姓屡
屡成羣泣訴度量事勢必竟不肯停止所當亟為俯從(臣)乃將各城所逓舖冊
分開日子每舖點出公正人役并貧人冨人共三四人先期約定某舖某日列于都
察院當(臣)之面稽查舖冊内人戶有無房屋門面隱漏并相應優免人數及細
問三十六年分冊上所開出錢之數虛寔又將三等九則規條每舖較量時為
增减停妥似此稽查甫畢随將各城原逓舖冊并(臣)面審情節一併書寫在冊
劄付各城御史令各到于會同舘覆查前項有無隱漏濫免併出錢不均併不
合等則并有不願出錢各情(臣)又先期徧出告示曉諭五城貧冨百姓内云民
間所逓舖冊本院難已而審一番仍恐中間尚有未盡事宜復令五城御史在
于會园舘覆審你們大小百姓如有不願納錢者許到會同舘當官告明本院
即為俯從免派役錢乃五城御史覆查完日並無有隠漏濫免併出錢不均併
不合等則併不願納錢者(臣)等猶不敢自信乃復會同大小九卿六科在于會
同舘號集遠近人民千餘人惟時九卿及科臣親問納錢僱募之法便民與否
乃合口稱便又將百姓中之最貧者有令上前問其納錢僱募便民與否亦合
口稱便諸臣又各各細問爾等窮人原無身家之累何必要行僱募又回云身
等雖無重大家私平素亦在排門之列未免輪當正身總甲與富家一同受累
且身等受累之日光身到官既已無錢使用而妻兒在家飯食缺少又無人照
管其情更苦以故情願額定納錢用圖安静等語(臣)又對五城御史云僱募之
事從耒未曾㪯行且南都地廣人衆中間容有咨訪不到未可信為停妥乃各
御史又將會同舘各所查各舖内有貧窮孤寡者各自躬親至于其家細訪端
的因而沿途徧問民情稍覺可憐者無不從寬派錢(臣)乃收取各御史審定名
錢數鋪册復令書算手會集一處督令細算五城見該出錢總數随即模倣前
任題准簡可照繁册併地方夫差册細五城今日合用總甲火夫併當更夫活
撥上陵等項燈夫併各公用家火器血各該錢總數較之前項所定舖錢尚
有嬴餘随即會同五城御史將前各舖所派各家錢數各行儘錢照减務使今
日所派錢數與今日所用錢數一一相同乘此杜絕衙門多取以防嫌弊随照
各花名所减錢數各舖寫長单一張徧示大小人民(臣)又喚集五城原呈文老
諸人到院問云徵錢僱募一節應否舉行各對云但淂官府徵錢僱募則衙門
人役既不淂重科妄派且一切在官事體俱是僱募總甲自行承當别無正身
總甲名色民間何䓁安静當此之際即使比照三十六年分私僱等項錢數編
派身等亦自丼心况今蒙將三十六年分私僱錢數内家家戶戶查㩀餘錢盡
行照减尚有何處不便于民懇乞早賜舉行等語臣于是乃喚集書算手到于
公衙將各舖减錢長单照𢾗填寫細戶由票分定日期令各細戶到于都察院
將由票親領完畢遂于五月初一日各城御史曾陳易蔣貴傳宗臯王萬祚容
大德相約開櫃各收憂季銅錢小民各遵日期各照由票踴躍争先納錢如市
絶無拖欠随經該城御史給發各甲夫工食等項種種攴銷明立文案用備稽
查自後各季收錢支錢俱係一體行事其每歲或有新增優免與事故之家相
為伸縮或將房屋折卸與新增之房相為伸縮中間一切查錢事情五城御史
時時會同嚴加覺察務須通融計算登時伸說明白不淂少容欺隱即前原呈
内所稱人命貽害地方最苦一節己經巖革夥詐牽累捏詞代告各衙門諸弊
(臣)猶設處于三山門神策門鳳臺門外各建造檢騐&KR0550;一所庶幾事有歸宿民
間愈无騷優云為照為政固在安民而安民莫要于除害先年兵部都察院所定
簡可照繁册并地方夫差冊向雖遵奉通行俱屬兵馬衙門人役私派私僱况
又地方人民冤廣縦有飛差賣放正身等害其何能餘乃今額徵房錢在官僱
募併人命不許夥詐頓使前害一朝革去則既可以下慰通都仰望素心而先
年都察院移咨南京都察院轉行五城御史將召募事宜再行議處停當具
題公案從此可以歸給矣緣係地方總甲未經官僱積多年懇乞比例條編徵
錢募役以甦軍民重困以了衙門未完事理理合㩀寔具題庶便遵奉刊刻
書冊歲查收支登报循環永遠舉行為此具本專差千戶朱世科齎捧謹具題知
火甲
太祖所行火甲良法也每日總甲一名火夫五名沿門輪派富者顧人貧者自
役有鑼有鼔有梆有鈴有燈籠火把人执一器人攴一更一更三點禁人行五
更三點放人行有更舖可蔽雨雪可拘犯人遇有事則舖之甲乙燈火相接鑼
鼓相聞凡刀鎗兵器與救火之具一損壌有修舖家整理獨飛差與人命事種
種弊端皆總甲當之甚至數年不結局此最害事所當急急更張者都察院都
御史丁公洞察其苦變其法以三等九則徵錢官行顧役總甲火夫何其簡便
實成祖北京所行法也但夜間鑼聲一過不復再聞尸聚一處便于抵換此
更當一加意也
足兵訓武䟽
廵視南京营務兼管廵倉監察御史王萬祚題為留都营位日凋虛文操練
無益敬陳足兵訓武之寔懇旨振飭轉弱為強以備緩急事竊惟金陵王氣
紀自先秦我朝開基遂成豐鎬海内無事則己一朝有事則宫殿厫倉草澤英
雄競覬祗樹敵資宗廟園陵神聖在天有靈豈能自守故命大臣練重兵兹
地所以擁陵寝保河山聖子神孫兢兢為首務二百年未設立教場大小
營神機營廵邏遊廵营新江口营迩因關白之亂添設陸兵水兵营又以妖變
添立標营星列碁布制豈不詳且周哉顧兵也者飬之于無事以待有賓先為
不可勝以待敵之可勝者也我兵先寡將何以禦敵衆我兵先弱將何以禦敵
強京营兵舊十萬有餘後乃日朘月削今大教場見存兵止六千三百有竒小
教場九千一百有竒神機二千五百有竒廵邏遊廵三千六百有竒新江口五
千八百有竒總之不盈三萬内則徒手寄操居十之二老稚疲癃居十之九所
恃者止陸营之一千八百水营之一千七百標营之一千三百餘人而迩亦弱
壮相參非其舊矣且迯亡住糧詞訟作缺避勞就逸随時製去有缺無𥙷一去
不復數年之後寕復有兵江北門戶浦口營兵二千池河三千名在寔亡去歲
梢傳倭警营官神慘色沮膽戰心慄語曰無恃其不来恃各有以待之而今所
以待之者安在哉正德年間劉賊以殘敗之餘三過江山如履無人之境嘉靖
年間倭奴以五六十人入櫻桃園殱我將士血汚紅門况今日兵又遜昔時遠
甚而災變頻仍民窮思乱正盗賊蜂起之時倭奴敗琉球困朝鮮垂涎中國金
帛子女嶺夷内訌方搆引為亂哉营弊百端未易悉數若死病當醫在救营伍
之凋耗耳惟凋耗故𣣔拔選鋒而鋒何處可拔欲汰弱兵而弱將何𥙷代欲教
武藝而所教原非其人欲明賞罰而賞罰明于何地祇令各衙門重之工差昔
三人朋一差者今一人倍應典衣賣甲顧募不敷辱及营總預為揭債貂璫使
者計日算錢認人歛直月糧操賞幾何安淂不迯又責之飬馬家有妻粮便號
殷寔口食不給飼料安出玄黃藥染畜疾時生道路僵仆賣子鬻妻安得不迯
夜廵緝賊職固宜然但奸穴渊藪椎埋競㐲野曠人稀白晝殺人入夜恣行寥
寥孤卒姑保性命進則畏賊退則畏官刑安淂不迯如此之類皆由兵寡當者
愈苦苦則迯迯則愈寡矣萬曆十一年兵部于每营題𥙷至一萬一千三十五
年題准選壮丁以充缺伍而當行不行耗而益耗者又五年于今急在燃眉
祸不旋踵寕淂坐視為靡文苟延歲月乎臣竊謂目前之計必會司馬司農合
而為一以营法衞法分而為二而後其病可痊耳今司馬不選軍則諉曰戶部
無糧然而額定歲輸粟紅貫朽自在也司農不給糧則諉曰兵部無軍然而生
齒浩繁翹奇待充非乏也兵老不選其祸至于藉寇兵糧腐不給其祸至于賫
盗粮倉皇窮迫而緩不及事孰若室未雨而共計綢繆車未敗而合謀益輔之為
得哉夫衞所有正軍有餘丁有祖充有投充種種分别毫不淂混者此衞中明伍
之法正擊刺善騎射陸搏虎水斷蛟十中選一百可當千者此营中選武之法
也今動稱案藉拘例引嫌千百戶乘機挾取肥囊積年軍識营為壟斷准頂者
未必宜兵宜兵者未必准頂無錢進身即韓白李郭有老死溝壑耳國安淂壮
士而用之獨不思民間亾命盡人皆可為兵獨于真軍反多忌諱臣誠莫得其觧
為宜盡捐腐陋之局痛懲刁勒之奸查出十一年舊額將五十餘衞軍不論正
餘盡𢾗挑選少年膂力壮徤心神朴茂精彩煥發者儘作营兵最上為選鋒次
即為常伍有餘則𥙷作駕船守門諸役于各营内汰出惴懦矮小力差弱年未
哀者充大小衙門官府跟随導衞之用其耳聦目明手持足行儘足操&KR0707;負篋
執矛荷戈何必壯丁法行自上始舊有仗財营窟投托隱占者勛功卿第各自
清查但係衞軍送還本兵一體審發少壮入营操演殷冨責以用牧定案如山
不容生端再掣訟庭兩造不淂住粮誤操用此法選𥙷于大小教場各宜𥙷足
一萬一千神機合廵邏遊廵亦然新江口縱不復舊額一萬七千之數亦宜選
足一萬二千五百人為一師﨣﨣桓桓彪虎成&KR1608;都城内外氣象自别浦口池
河一時不能滿萬亦先選各五千連絡掎角聲勢相援至于孝陵原額二千
今亦宜于本衞軍餘挑選足一千寄操諸軍此空勢應撒回彼空自為簡𥙷抱
鼓雖驚松楸不動則祖陵何地尚不寒心每营仍取壮丁二百名為聽補軍遇
有事故兩营按籍取𥙷無煩拮据捍外衞内策無踰此或者曰水陸召募之兵堪以
敵外數萬金錢之飬費于浙兵京軍皆担夫菜傭奚取徒多為是大不然
祖宗執府衞為兵戰則領符散則歸衞者為子孫練兵之良法也即月米為餉
正軍一石餘丁六斗者為子孫省餉之良法也即各营精兵六萬陸营水营亦
各𥙷足二千則彼此恊力共雄威合成一體既不至露弱偏枯啓驕悍要挾
之端又不俟他郡召募取增餉坐索之優不然則僅僅兩营浙䘚豈有倚仗克
敵之理而蚩蚩易種有怒相攫能保無租詐作敵之憂哉借兵以護兵舍餉而
营餉久長之計正不為是耳𥙷伍而後當議者四一曰蠲雜差以示優恤营軍
不備戰守而備工差臨操不比技藝而氏工錢當事寕静糊心眯目乎自今伊
始勅下内外守備衙門正差撮差一概禁革龍袍神帛銅器青菓板方
甎石等槓原設錢粮盡寬内監動攴顧募工部銷算即各船護送不淂離汛地
看守不淂過晨宿少蘇困軍可也一曰勤訓練以飬寔材今輪班進营逐日走
修則兵淂船之利而官亦省造之費似不必盡拘年限新江口船舊四百有奇
今存者百十隻耳作頭圖侵恣意延閣風雨朽壊薄板稀釘竟難衝浪水营兵
船多不滿百貪弁染指柳質易腐近更修飾載兵無幾篙師舵工手疎目炫膠
舟可虞合無以造船職掌總屬兵曹專督歲修江海之濱舟操若神者寔繁有
徒與兵偕選雙輪激水之類并考形同造此水軍之急務也更有宜議𣸪說者
諸营外列江口最要成祖屯重兵江上以文武重臣統率之舊例官軍住宿
早晚點閘步難離今厭薄險遠如禦魑魅官棄伍而家居䘚捨舟而城處䌫
舟漂泊寂無人知詰其所以則江岸傾灘营場圮壞將臺軍壘湫淋瀉湍重鎮
軍機廢弛至五六年矣徼天之幸時不再淂亟宜培拓疊基容畜操衆䟽開兩
河停泊舟櫓修𣸪窩舖頓插廵軍卯酉如故舟師箭射火攻逐樣習把總六
員縋舟畫地方分守仍與水营遊兵营䋲貫聪為常山蛇勢以六分中守以四
分為兩攴同水遊兵防覌音港河口龍潭諸處而哨官帶領一出哨于梁山與
荻港营兵會一出哨于天寕州與儀真兵會上下江注来搜捕賊窝更番迭出
首尾交錯血脉流盪汛地遊兵营亦期會適中處随衆習操免致抛零武藝生
澀庶江險為我兵所㩀而敵不得乘耳又查嘉靖年間兵部因事預防有四面
营盤選鋒㐲場之建南如石子崗東如土山西如望江楼北如仙鶴觀麒麟舖
東山寺等處墩臺纍纍一以控扼地形一以埋伏人馬承&KR0685;日久或土民侵占
或荒蕪積草今西尚有而東南北三面曠然失陷舊趾可尋可不亟行查覆整
立守望春秋閱視播威武以攝不軌之民乎新江口抵江浦驛三十里程耳近
聞新河相望頗近一葦可渡宜有重險以限長流淂無新江口船額告復其舊
分支船以衞浦口東西兩岸對守戒嚴賊浞水則夾擊之便從陸則摧遏之易
乎浦口一营逼近卧榻厫棟遼遠庾廪露積不患無粮而患無兵不患無兵而
患無法青衿里中豪翼庇軍伍偷惰驕玩誹謗告訐持將吏短長即守禦莫敢
誰何安問其他一水僅隔法令頓殊至于池河相去彌遠指股同大冠履倒置
軍民概處風俗澆漓莫可挽回蓋由武臣權輕彈壓無人末流至是合無比戶
部例專差兵部司官駐扎滁州廵守二處賞蜀號令一出其手圉牧屯粮亦令
帶轄豪雖姦黨武斷窝訪剝軍優官把持營衞者或關會京營孥治或徑移法
司䆒罪然後軍法不撓操練不虛外营庶其有瘳乎今衞民防倭旦夕難緩奉
有諭旨而兵工戶三部相視莫敢前者莫如浦口之城夫諸臣豈不知百萬
生靈藉城為捍敢易視哉第波浪漂蕩不常恐為有力者所負閭閻折毁不便
誰與無辜者為讐萬不淂已之計竊以為宜循萬峰門城墻舊人難淂顧智謀
勇略足濟寔用何如耳今在藉老成名將豈盡無人省身經戰伐夙著勲名偶
以病歸者有一青掛冠弹抱負寔竒桑榆可收者有㩀鞍矍鑠渭水堪奪金城
可圖者與其閑置于林下孰若儲飬于留都與其以好爵靡土木藻繪之形
骸孰若以重禄優禦侮干城之耆碩出可搴旗卧堪借箸懇乞聖明特諭本兵
搜求宿將起任南京五府鎮守江南亦可以備西北不時之需則得大將一人
于十萬師笑臣营差竣目擊营務衰弱寔切深憂敢獻芻蕘伏乞陞下電
覧下部再加查覈如果臣言不謬乞賜舉行其于京营不無少𥙷矣臣不任
惶悚待命之至
夏曹紀事
兵部惟武選司不預錢糧三司歲入頗多往年任支銷無考武選鄭郎中因建
議設總庫委一主事專管凡有攴放俱說堂給劄方准發三司悪選司倡此論
因議管庫不淂委選司主載之職掌至今仍之亦可笑也
衞所襲替舍人舊例屬府衞分武選司移文該府勘結回照乃五府首領胥役
故意遲延致悮咨送諸舍人苦之武選郎王宇始查照邦政題准事例說堂免
行府勘結禁各衞不許申府一聽本司行衞查勘明白將府結部結類送該府
磨對限五日内粘照過部如結内字跡可疑該府止移文選司改正不許徑自
駁查其或回文過限及違例行查府吏徑送法司究問諸舍人受德無窮矣
祖制各衞軍故官擇材受任故官名武選典名黃選非令循次而𥙷也萬曆三
十五年南武選馬郎中苦請托難絶更定新法止就本衞挨𥙷不問人地不論
當否至使謭才司大屯大運大印以敗乃事而長才往往置無用之地乃如典
武鷹掦留守後官員衆多聽用數十年不淂𥙷其他官少衞分黜革未幾旋進
管事衆論然不平致四十二年南管屯御史陳玉輝䟽參下兵部覆議南武
選司始申明舊制更正職掌凡軍政負缺本衞有賢能官則以本衞𥙷本衞無
官㦯官未必賢則選别衞調𥙷務使人地相宜從此官司留心知人而軍政亦
稱淂人矣
國初起運漕船皆造于南京龍江關提舉司永樂年間省直糧米民運至淮派
撥軍船因改建清江厰于淮安宣德間各省粮俱改本地交兊船亦撤回團造
惟南京軍船不過江止寄泊瓜儀二&KR0309;江南粮米仍民船装至&KR0309;交卸故船仍
在淮成造至萬曆元年改瓜洲&KR0309;為通江閘南京軍船徑過江直抵水次領兊
漕運都御史王廷瞻題請工部覆議遂將南京各衞運船復歸龍江厰修造緣
各衛軍住南京費出南部木由南關抽分以便就便故費省而船堅二十八年
淮厰匠作鑚謀運總條議改歸清江厰木價既多且匠作不堅板薄釘稀不久
輙壊兼以軍士守候經年運官監督不便而空船回塢看護尤難南科祝世祿
随䟽其苦下部未覆迩年丁甲疲累日甚萬曆四十三年南大司馬黃鍾梅公
乃上䟽請復歸龍江厰聽南工部自造此誠甦軍救運之急務乃命下工部竞
置不覆衆所稱便而庙堂之上若不與之便所未解也
年来運務廢壊極矣船缺甲疲苦累運官降革監禁破家亡身者相望不絶每
遇選用即赴湯火不啻畏也萬曆四十三年武選郎王宇議將各衛船甲酌量
丁力通勻增减以救之蓋諸衞運船不齊有多踰百六十隻者有小不及二十
隻者向原随丁力而派日後人戶消長衞事變更昔繁今簡者雖增之不病其
厲昔殷今乏者非减之莫甦其困矣况增者僅𢾗隻而减者間至𢾗十隻酌盈
濟虚實急救運困第一議大司馬黃公慨然舉行乃移咨漕撫值人言杜門遂
高閣置之抑亦運衞之不幸也窮則變則通以俟後之賢者
南京屬府衞所官最苦者莫如夜廵差緣京都裏十三門每夜設長廵鎮撫二
員點閘門軍一員在鼔楼守發令牌每門短廵官二員每員帶軍十名赴鼓楼
領令牌往門上橦鎻次早赴中府經歴司四話五府屬五班更番共用夜廵官
一百三十負食糧正軍一千三百名後因留都缺伍掣去正軍將各衞餘丁充
役餘丁差繁人少俱責各官催募且非止官前差該府挑運柴米及勢豪婚喪
借用日不暇給各官賠累不堪皆寕願辞任不願管事萬曆四十三年大司馬
黃公准武選職方二司條議將夜廵軍减去其半騐定六百五十名每名月給
口粮三斗凡勢豪婚丧借用一切禁止每官遇上直五日量給油燭五分以恤
之而苦累庶乎其少甦也
應天府志萬曆三年奏准國初里甲之設以催攅勾攝且十年一役
九年空閑于民甚便也後有司一切私費盡科里甲於是不得已乃為十
甲徵銀朋當之計里甲之費于秋粮内帶徵坐派少則謂之派剰料價初
意派剰存積以待不時之徵也久則那移支用不可詰問有一縣派剰十
兩以上者一遇加派仍行科歛甚至一年暫派而次年停止者則開稱該
縣徵收作正支銷以愚百姓耳目上江二縣與宛大二縣相同乃派走逓
夫百司所集安能應付民困極矣廵撫歸併龍江逓運所小民稱便二縣
又巧立小夫名色且勒二甲朋當歲派銀幾二千兩今遵詔除去秋粮
内帶徵里甲銀兩扣筭通縣丁粮編派正數無復派剰銀兩又栽革二甲
朋當小夫應該夫馬於驛逓應付其六合縣夫出自排門輪流科歛為弊
更甚亦編定名數以絶弊端原額里甲該銀一萬六千四百五十三兩有
竒今將各項雜派歸併里甲共編六萬二千餘兩其實里甲項下止徵銀
八千七百三十三兩六錢四分四釐七毫八絲四忽又奏准各縣均徭
原有定額嘉靖十六年書册已非初制然不若今之冗濫也銀力二差俱
有定數銀差者謂以差編銀不復雇役也力差者派與銀數自當雇役悉
聽其便非於所編之外縱民過取也自一條編行有司於門皂斗庫獄卒
徇情加添工食有至三五十兩者浚民膏脂以潤左右深為民病且祖
宗舊制役民不過里甲均徭應天所属又巧立十丁夫名色凡不時之徵
則派十丁夫弊不可言今遵詔將十丁夫查革凡各衙門一應銀力俱
以書册為㩀查復舊額切見應天府所派差徭俱于各衙門應役往往執
留批廽額外多取小民累乞勅該部查議通行
江寧縣志社學洪武中每坊廂各建一區以學行耆舊為
之師其子弟悉令通孝經小學諸書誦讀之聲相聞其俊秀
者選入郡學鄕飲酒禮既舉于學又每坊即社學為會飲
之地以禮一方高年行禮讀法如儀後漸湮廢嘉靖中學使楊
宜稍簡諸生堪教習者與為社學師數處至今相礱其後
又廢萬曆中督撫朱大器栘文脩復未幾遷去後無復舉行
者今除諸生所居及居民佃者入祖于官其他多為豪猾侵
占不能盡考云
上元縣志版籍古者聖王建國什伍其民下制恒産上制國用靡不
征歛有藝費出有經而天下定上元固昭代建國首邑也厥初租調永
蠲恩踰法外其後稍加賦役以當經費雖失聖祖初意哉而惟正之
供亦所安焉迨至正嘉之季外繇蝟集民病而不知恤職生厲階頃者幸
際清明屡荷司牧者調停湔刷稍復治世之舊謹籍戶口田賦之數及
其入出之阞正使民庶持籌而筭之萬不失一吏特奉行文書無所隱其
慝故令行而民不疑為象魏縣焉爾往歷利病敬附於篇備司牧者考焉
按圖籍嘉靖末年戶口尚及正德之半而今纔及五分之一非必人戶流
亡至此極也大都賦役日增則逃竄日衆又國初里甲什九坊廂什一本
田什九寄庄什一其後田賦日增田價日减細戶不支悉鬻於城中而寄
庄滋多寄庄田縱千畆不過戶名一丁後或加一二丁人且以為重役其
細戶田既去則人逃即不逃而丁日削勢固然也盖積歲漸减以至於斯
近始審編新增千九百餘丁而丁銀亦攤减云
田賦昔者石江歐陽公撫留圻也逮諸守宰究心民瘼殫精國計作書
二册一摘略節與民周知一詳欵目官府備照大綱有四曰以八事定税
粮以十有二事定里甲以二事考均徭以六事考驛傳垂爲定則無所容
姦民受其賜頗久世遠人亡其書銷毁而父老所傳僅存抄本今其細目
雖已增損不同大都不越綱要之外是用綱仍其舊目凖諸今作田賦志
亦俾前賢遺意不終泯焉初洪武十八年恩詔念應天五府州爲興
王之地民産免租官産减租之半官産者逃絶人戶暨抄沒等項入籍於
官者也初半租多寡不一嘉靖中均爲一斗五升而雜徭不與焉其更佃
實同鬻田第契劵則書承佃而已大約官産什二三民産七八雜徭惟併
於民産而國初雜徭亦稀厥後大吏創勸借之說民田畆科二升名曰
勸米後以供應稍繁加徵二升名曰勸耗延及正德則陞科至七八升矣
十甲輪年照宇内通行事例未始不安於法制之内而正嘉以來事日增
役日繁在小民利於官産而官産則少在優免人戶利於民田以省雜徭
而買者賣者或以官作民或以民作官以各就其所利於是民田减價出
鬻者日益多而差役之併於細戶者日益甚猾胥乘之恣詭寄花分之弊
而惟時不急之征無名之費一切取責於現年現年竭産不足支一歲之
役而所索於花戶者每粮一石至銀四五兩盖宇内盡然而南都為甚維
時一條編法已行於數省矣隆慶中中丞海公廵撫計以官田承佃於民
者日久各自認為已業實與民田無異而粮則多寡懸殊差則有無互異
於是奏請清丈而官民悉用扒平粮差悉取一則革現年之法為條編
考成料價一應供辦俱槩縣十甲人戶通融均派而向來叢弊為之一清
優免之家不失本等恩例而細民偏累之病一旦用瘳於是田價日增
民始有樂業之漸矣至於四差分合輕重之數尤有可述者往周文㐮公
廵撫時以丁銀不足支用復倡勸借之說以粮𥙷丁於是税粮之外每石
加徵若干以支供辦名里甲銀若秋粮之外則有夏麥農桑絲絹馬草等
項色目繁雜氓易混而奸易托嘉靖十六年石江歐陽公廵撫悉舉里甲
諸項併入秋粮名曰均攤事則簡便矣以其摠摠帶徵會計不得不寬支
銷不盡謂之派剰初制派剰存積以待不時之徵久則那移支用不可詰
問諉曰作正支銷淪胥乾沒萬曆三年京兆少泉汪公継之奏請扣編
正數無復剰派又請裁革諸濫差條列正辦刻諸縣賦役册以通曉所
部又載諸府志盖每歲省派五千餘金維時縣令莆田林公克承厥志今
復継以賢牧隨時酌量雖微有出入而㮣不越更化以來法制之舊回視
疇昔嗸嗸不啻霄壌矣
以八事定税粮前四稽入後四稽出一曰以原額稽其始田土總若干
凢為田若干畆科平米若干地若干畆科若干山塘雜産若干畆科
若干二曰以事故除其虛前摠内除欽賜若干荒田若干荒地
若干實該正田若干地若干山塘雜差若干三曰以分項别其
異秋粮之内帶徵五項一夏麥若干二絲綿若干三農桑絲若干
四馬草若干五戶口塩鈔若干各准米若干秋粮之外陞科蘆
地若干改荒蘆地若干四曰以歸摠正其實實該平米若干荒白
米若干五曰以坐派定其運兑軍正米若干改兑正米若干各
耗若干南京光禄寺黃豈若干稲糓若若南京光禄寺正麥若干
耗麥若若太倉銀庫正麥若干南京各衞倉正麥若干南京庫絲
絹若干六曰以運餘撥其存本府俸給倉正耗米若干儒學倉正
耗米若干本縣俸給倉無耗正米若干龍江驛正耗米若干江東
驛正耗米若干存留草若干存留正麥若干七曰以存餘考其積
撥剰米若干撥剰銀若干以待額外之費積餘則入下年正數减編八
曰以徵一定其則以上種種徵需一准於米計畆而分歸於一則故令不
煩而民易信事易集焉夫信令必准諸由票由票必溥於細戶早溥而信
洽粮亦易完若奸胥敝里必慢於由票且倚為市而不計大事之不集也
以十有二事定里甲謂以四事考歲辦一曰國祀之用二曰國慶之
用三曰供應之用四曰諸司之用以二事考歲派一曰内府坐
派二曰工部坐派以六事考歲費一曰祭祀二曰鄉飲三曰
科貢四曰恤政五曰公用六曰備用備用銀一百兩以待不時之
需不足申府動支有餘作下年正數省編
以二事定均徭一曰銀差二曰力差自條編法行悉從顧役兹僅存
其舊目不分列焉
以六事考驛傳一曰會粮以派徵二曰内除以恊役三曰兼外以
定實四曰分例以定則五曰類費以從驛六曰類費以從所
坊廂賦役維高皇定鼎金陵驅其舊民而置之雲南之墟乃於洪武十
三等年起取蘇浙等處上戶四萬五千餘家填實京師壮丁發各監局充
匠餘為編戶置都城之内外爰有坊廂上元坊廂原編百七十有六類有
人丁而無田賦止供勾攝而無徵派成祖北遷取民匠戶二萬七千以
行减戶口過半而差役實稀獨里甲聽役於縣後且立鄉頭色目供應寔
繁正統二年府尹鄺公埜奏革鄉頭併上元坊廂為四十有四坊有十甲
甲有十戶視其饒乏審編櫃銀每季約三百兩析坊廂之應辦者任之以
均里甲之不足季輪一甲率三十月而一週然其時人戶充實應辦簡嚴
庫貯櫃銀該吏支銷坊民聽役民不見劳而事不廢立法未始不善也然
以支取如攜公私交征法漸以敝正額常什三而外繇常什七於是人戶
流亡更謀脱籍櫃銀滋少官惮其難吏辭其責改令坊民自收自用而隂
責其賠貱每一上季則僉收頭派差者一人曰摠坊僉殷實之家&KR0809;金聽
用不問多寡者數人曰當頭名活差其次减定銀數貼貱當頭者名死差
其下戶則僉撥接票催夫迎送等用名力差又撥供應噐物等用者名借
辦並聽摠坊指麾而摠坊以是恐喝營私者又什八九且自弘治以來又
添撥九庫八關五城夫役又代工部買運光禄柴薪四十餘萬斤又太常
九種進鮮重取什物銀兩又各衙門行取書手工食并修理衙門嘉靖十
八年以來又驟添應付衙門八處至於讌席節物花燈諸供餽抑又不貲
而大小使客時行火牌徵脚力口粮迎送鼓吹靡不應付加之百司吏胥
恐嚇需索而大柴讌席為尤甚至是傾敗相継自經自溺者日聞而民不
堪命矣維時父老間陳民瘼而狐鼠寔繁旋行旋沮庠生趙善継者不忍
家難離披邦國困弊疇咨同類從者如水適撫院方公按院黃公稍因父
老條陳下府勘覆而沃洲吕公新任京兆諸生稍為陳說蒙諭公議出於
學校可以文言代之於是盡䟽其辭刊梓分逓而諸司各為之動第見施
行矣會給事麓池郭公抗章奏革於是額外之繇不經之費如前所陳者
什去八九民若更生然諸色目尚在病源未塞也隆慶改元陽山宋公蒞
撫院加意剔蠧委其責於通府望沙陶公集議以為坊長聽役在縣人目
以為竒貨於是更名坊夫悉還正統初法其買辦借辦秖行顧役而當頭
以下諸色目悉行剗革上下稱便然猶歲徵銀千四十八兩外每季流夫
庫夫六十二名歲徵銀二百八十五兩有竒陶遷吏胥以雇役不便乃令
坊夫聽役於縣抑令私賠舊弊浸復維時趙生物故張生崇嗣軰言之京
兆東泉鄔公議照里甲扒平改櫃銀為丁銀定為三等九則納之庫不僉
頭不輪甲止令排年十人催徵以聽該吏雇役支銷夫還於坊嗣是復有
翻覆頼撫臺岣崍張公復之萬曆三年少泉汪公為京兆吊查二縣支銷
册不過供應各司下程刑具辦酒餽禮之費而縣一切私費且取辦焉此
官所以樂於申請科派而他不恤也爰計順天府事皆奏請仰荷宸
断兩京事體相同乃酌其應需因革之宜定徵坊夫丁銀歲五百四十兩
具奏下部覆奉欽依此外鎦銖不得私行科派隂令坊夫賠貼凡修
理紙劄刑具動支自行贓罰其里甲已編者不得重派坊夫每歲終廵視
科道造册奏繳時東瀛林公為縣令恊心節省為能不悮公事而猶有徵
羡林遷去春季未滿而該吏與雇役已支過五分之四復倡告民還役坊
民為譁奔告所司除將本縣他項銀酌𥙷支應外該吏擬罪法始復初今
更十八禩矣頃年邵公為京兆而今確菴程公為縣令尤一德一心
加意節爱嘗减徵百金而事不廢争革九庫流夫裁定夫役二十三人上
元分給十有二人第照徭銀徵觧令自雇役而事遂定無復向來踐更抑
索之苦嗟夫縣猶故也或數千金而不足或數百金而有餘則以有父母
於斯即百計加恤而民用安無父母於斯即百孔叢出而民用危然民之
安危即國家所從隆替也諒司民社者有深念焉矣
條議上元縣事宜四欵前任知縣程三省一定會計照得錢粮之不
容不會計者謂法制未定經用浩繁不會計則徵輸不均徵輸不均則小
民告困故立爲會計之法而著之冊籍俾民按籍遵守焉非謂規制既定
之後年爲之計也上元縣錢粮先經欽差廵撫都御史汪刊定賦役書
册勒之貞䂥每石平米該納本色若干折色若干每丁石該條編銀若干
彼其時雖使五尺之童赴納莫之或欺法久寖移時窮事變每年税粮條
編俱待會計而後定然會計不常遲速靡一比及會計單下則小民先已
炤舊上納倘有加編則重復增添即或稍减徒爲里排積歇充私槖爾且
數多增益無從覈實盖吏書非會計則工費無取就中或增一無名之征
彼下吏小民誰敢爲之辨虛實哉合無查照原奉石刻書册除見徵外令
後分毫不得增改即有不得不增者湏奉詳允明白方行編入年終不復
會計庶小民易於遵守而積猾不得高下矣一均供應照得太常光禄
内府進貢等項銀兩事千重典非獨上江二縣當辦即直隷諸州縣皆
應有之乃近年以來一一取足兩縣加編千餘兩有零查得前編賦役
書册内開每石平米止編二錢七分今則三錢二三分矣江寕地稍肥饒
猶或可支若上元則近城膏腴田地俱屬軍屯僻遠山鄉始為民土且低
者濱江坍沒高者瘠磽不堪一㮣加編何從措辦即如龍袍扛夫銀兩
每年編銀一百三十八兩今且借支一百四十八兩他項稱是年復一年
何所底止盖外縣徵觧不前兩縣催督難緩故因仍苟且莫可究詰也又
有甚者齊庶人之喪禮銀兩年年會編矦伯之棺木賉典取足兩縣神
京赤縣獨不可均攤外郡乎合無查照賦役書册除舊編外凡近年新增
者均照外縣丁粮一攤派庶都邑之民稍得蘇息而於陵寢重地禆
益非小矣一改漕粮照得兊運乃惟正之供漕粮實國儲攸繫事體
重大上江二縣難應獨免但人臣謀國惟擇便宜事苟利民無嫌轍使外
郡之粮不運南都則上江兌粮無從抵𥙷仍舊可也查得各省粮米歲運
南倉者不下百萬餘石而上江之粮復從北兌無論常例有費耗折有費
水次有費以至淋尖踢斛等弊刮盡民膏即過江蘆蓆楞木脚價之需總
計十分有六倘以在京之粮實在京之儲前項皆可省也若外郡粮米則
不然既已運至南都仍復搬至倉所耗費不貲兑運尤便矧上元平米正
副不過二萬有餘以彼易此甚覺輕便亦何所禁而不為之一轉移哉先
經大司農山西王公條奏事宜曾議及此竟以事件頗多㮣未議覆今
若擇其相當者一更易之亦萬世之利也一免重差照得上江二縣條
編銀兩已奉明文一則均派矣每年仍有各衙門庫斗諸役工食取之條
編差使則令親役每一入直則有常例有買辦有守矦無名之費諸難枚
舉群闔戶之老稚傾舉室之積貲僅足以償間有庸駑愚朴不諳事體者
則顧募積猾以充工費十倍猶且嗷嗷稱苦盖名雖親役實則積棍包當
騷優甲戶牽扯幇貼彌月積歲漫無休歇不至於吮盡膏脂不止也且每
一編差夤緣請託遍及要津一失關防祗足供吏胥之賄免爾殷富坐享
膏腴窮民甘受苦役奈何正賦之外復有重賦如此哉第事干各衙門相
沿成套有司一議及此受謗受累莫敢誰何非奉明文難革夙蠧也合無
請乞曲為調停立為經久長法寕厚工食仍行應役庶小民免重役之苦
而閭閻霑法外之仁矣
丁粮議太名守姚汝循國朝賦役二法断自聖祖宸衷然亦監於
唐宋以來制度而損益之者也大都有丁則有役有田則有賦即唐租庸
調法之遺意雖三代盛時不過如是特繁簡輕重有不同爾甚良法也奈
何時久則事增事增則役繁至廵撫周文㐮公時始創為勸借之說以粮
𥙷丁然不過十之二三而已至廵撫歐石江公時事益增役益繁而人丁
益不能支矣於是有均攤米與人丁均編而賦役二途遂合而一雖一時
權宜救敝不得不然而實與祖宗創制之初意䆮失盡矣乃至今日編
差則人丁止居四分之一而粮石反居四分之三是本末倒置甚矣夫議
法不求其原終非盡善今雖無可奈何而安可不少示存羊之意耶故首
議丁粮以俟將來議法者考焉
寄庄議前人今夫一里十甲一甲十排一排十戶此正法也十戶之
外有竒零則謂之竒零戶至若寄庄戶則人非版籍徒以田産置在各里
而得名者也其人或為流寓或繫鄰封此等通天下皆有而惟南都為最
多盖南有三十六衞及各衙門欽天監太醫院等役又四方流寓之所萃
聚皆得置買田土故視他方為多然此寄庄皆富室乃貧民之所依可有
而不可無者也何則往昔田粮未均一條編未行之時有力差一事往往
破人之家人皆以田為大累故富室不肯買田以致田地荒蕪人民逃竄
錢粮拖欠幾成敝縣矣頼廵撫海公均田粮行一條編法從此役無偏累
人始知有種田之利而城中富室始肯買田鄉間貧民始不肯輕棄其田
矣至今田不荒蕪人不逃竄錢粮不拖欠而價日貴亦由富室買田之故
也盖貧民種田牛力糞草不時有塘池不能濬而深堤&KR0309;不能築而固一
遇水旱則付之天年而已矣今富室於此等則力能豫為故非大水旱未
有不收成者况富室不能自種必業與貧民貧民雖棄産而實與富室共
其利收一石則人分五斗收十石則人分五石又牛力種子出於富室而
錢粮又辦於富室時有水旱則富室又假貸而濟之貧民惟出力耕耘坐
享其成焉故曰寄庄富室乃貧民之所依可有而不可無也今議者動欲
借口恤民而遂抑寄庄每至審編凡寄庄則論田以報丁口夫人戶當以
版籍為定寄庄木自有籍即有丁當附於本籍而又因田以報丁是一身
而二役矣貧民既謝粮於富室與富室共享田中之利而又因田去而脱
其丁是為漏籍戶有身而無庸矣與祖宗時因田起賦因丁受役之意
不尤失之遠耶恐議法者覽此亦不可不加意也
改兑議前人國家兩都並建於是粮運有南有北南粮皆來自湖廣
江西浙江等處至於上江兩縣則又有過淮米而付軍兑運查得兩縣改
兑正粮上元止該三千六百七十石江寕止該三千二百七十石因兑(與軍)
於是有過江脚價船價蘆蓆鋪坫加耗等項於是上元共該本色米四千
八百五十餘石又折色銀一百七十二兩准米三百四十五石江寕共該
本色米四千三百一十餘石折色銀一百五十三兩准米三百七石幾增
三分之一矣若使將二縣之粮盡改為南粮則加派可免而官軍又可免
役一歲所省亦不貲矣或曰過淮有定數改此則將何以𥙷之查得嘉靖
庚申年分因南粮不足供軍蒙總督侍郎黃公奏將湖廣等處過淮粮改
為南粮若干石卷案尚存惜乎當時議不及此而兩縣又不以上聞遂使
良法美意湮閡至今今若將原改之數照舊仍令過淮而以兩縣運數抵
之豈不兩便乎上江兩縣乃國家根本重地其差粮雖與各處等而雜
役則倍之盖有内府及各衙門人役供應皆取給兩縣此他方之所無
而此方之所獨者今既不能减免而借此一轉移間少蘇其困豈非不費
之惠乎矧今諸司建白紛紛苟有利於生民廟堂無不采而行之顧未
有議及於此者倘不棄芻蕘以之轉聞焉地方曷勝幸甚
糧里議前人粮里二役名爲重差而實亦不同粮長主收一年之錢
粮凡有力者皆可爲之不必寄庄與土著也若里長乃祖宗以來版籍
戶役不惟寄庄不可頂替即别圖别里亦不可那移盖其間有逃軍逃匠
一亂其版籍則此等何由稽查如果丁盡戶絶只可先儘本甲及本圖再
不得已惟有併里而已又果丁雖存而貧難無力或里中米少而寄庄米
多只可炤米量行幇貼况此役止於催辦錢粮勾攝公事荅應卯酉原與
粮長關係不同少得津貼且有樂從之者矣顧近來有等奸頑見别里别
圖或寄庄富厚欺其良善動輙告更里長因而嚇詐取財官府一為准理
即不與更而得利已多矣故當事者宜知粮長可以照力僉編而里長未
可輕聽更替則小民安生矣
荒白米議陳以代夫曰荒白者何虛田之税也曰虛田者何濱江坍
沒存其虛數故也存之者何國税有數不可縮也則减半而徵之復為
之均攤於一邑之田共出之是為虛田之税也已而有叢弊焉叢弊者何
夫江水之有噬囓其常勢也丁之者不得不鳴於公家以均其税而力弱
者則不能鳴力強者未必當鳴而鳴焉即使縣官親勘之猶不得實是故
有倖免者有不得免者夫邇年田數視國初則有間矣安在其不可减
也往者吾不聞矣頃年海院丈量魚鱗而籍之誰得指東為西冐彼為此
使當此時除其虛數第舉國税之阞而均之見田之中何不可者而當時
猶存其名是後則漸增而未已也諺曰三十年河東三十年河西言其長
於彼則消於此長於此則消於彼常勢然也今二百年來但見其消而不
見其長攤免者纍纍而陞科者寥寥則何為其然也往又聞攅造之歲司
委之官以荒白為豪家之餽令其享無粮之田而㮣縣為之出税豪家亦
受其私恩而不辭則鄙夫者之為之也甚哉荒白之難覈也後有鳴者宜
致謹焉
清軍議前人郡縣之不能無軍殆遍寰宇求其配所有定業軍常著
伍子孫代替至令原籍之家年遠無勾而忘其本籍之有軍者有之此其
幸者也然軍罪本下死一等役之苦者莫甚於軍則樂逃者亦莫甚於軍
每觧一軍為之買妻為之僉觧為置路費以一人之故累及數十人者有
之乃觧而輒逃逃而復勾勾而復𥙷逃之本籍猶可稽也逃之他鄉而本
籍之詰捕者不勝其優至以嚴急之故復觧一人者有之此通弊也又勾
軍疎數往往視時緩急往隆慶中嘗特差監察御史清軍而本縣勾軍一
科書手至一十有六人事過而人不遣𧖟食無出則每歲本縣自召軍戶
清審一番每一勾攝候者彌旬里胥索瘢無端廢業後以父老應召陳利
害然後减去至於軍觧必僉其戶丁戶丁人乏始及同甲同甲人乏始及
同里止矣而往者捨同里而僉諸㮣縣殷實之家夫捨同里而僉别里無
理之甚人得攀援辯釋及得辯釋而展轉數家廢業私囑者又不知其幾
矣然後仍役同里之人此亦一十六人者之為之也弊則往矣陳之杜宿
株也
句容縣志萬曆二十九年知縣茅一桂議為咨訪水利事宜以圖民生
永頼事照得本縣王氣龍興神臯巨麗固國運之發祥而萬年之根本也
但萬山環結鄉有高低其高者曦暘數日即如沃焦則憂在旱也其低者
霪潦彌旬輙成巨浸則憂在潦也兹欲調停於高低二鄉而使田無旱潦
之災世享豊亨之業豈終無一善策乎嘗按高鄉北枕河口龍潭八十餘
里不通舟楫本縣所需北貨車遷擔負力疲價倍又竹園潭至黃堰&KR0309;五
十里而竒地勢凹凸水之盈涸無常合無相地置閘謹啓閉時畜洩則五
十里間既無車遷擔負之勞又得積水灌溉之利此高鄉之當議者也低
鄉謂本縣自北而東南並高岡峻嶺其山水會同於秦淮一河西行五十
餘里復逆折自北而西合流於三汊河上元界逶迤二百餘里始洩之大
江西南為赤山湖名雖湖其故時皆沃壌也水涸之日湖高秦淮數尺莾
翳數百頃僅属於牛馬之芻牧而不得其半菽之用夫水未有無瀦而能
常聚者亦未有任其莾溢而不為害者此湖形勢既高而自諸山發源以
連秦淮復屈曲如羊腸伏秋雨積即衝射決嚙為田畆之災以故崇德茅
山承仙臨泉等鄉十年之中而渰沒居五也今攷赤山湖志前代計築隄
百二十里建二斗門以為䟽閉之節盖所資灌溉之利益普今廢久半為
居民楹棟之所壓額不可復而獨秦淮以西蔴培橋以東相距數里若濬
爲一河自可直逹仍東西置閘防其壅涸且即所濬之土爲隄而從中經
紀其陂池鱗次其塍隴其上腴者以播秔秫其稍瘠者以植蔴枲其道旁
以樹棗栗其最窪者以蒔芰芡以畜魚鳬因勢利導疇非華實之毛此在
低鄉之可議者也則又有疑濬河之役非日役千夫月靡千金不可安所
經費而得無庚癸之呼哉是豈不聞邊鎮屯田法乎合無募民願爲工者
許以計工而即三倍給其田如能濬一丈以上給十畆仍預給工食及畚
鍤襏襫之費當必有星馳川騖者總計河工約五千餘丈而隄内田不下
五萬餘畆一勞可永逸暫費可永利惟無間於浮言無墮於煩劇則句邑
之甌脱皆爲隩區也已司馬長卿云非常之原黎民懼焉及臻厥成天下
晏如也蘇子云三千年間無一人能興水利者其學亡也今日之水利誠
非嘗可懼然數年後必可獲晏如之福然本縣知其梗概未得其條目至
其中有某地宜田某地宜塘夫役何起水閘何置則惠徼通邑之父老及
淺塞不通小民苦旱僅僅尺寸築土&KR0309;以蓄其水顧所留涓滴亦濟幾何
往往水災之後即憂旱魃聀是故也本縣憑士民請謂宜略倣北直隷潞
河至京之制即自舖頭起至三河中間相度地形建閘三四重以時啓
閉以蓄洩其水水勢盛開閘以聽其去水勢殺閉閘以捍其流則諸山之
水不至一發而洩盡無餘縣自東迤北官民田地皆可頼以灌溉食貨田
肥皆可便於舟行即本縣之兌運本色米三萬三千餘石皆可由三河
入閘水運至舖頭起陸以逹龍潭倉省車脚費約八九十里石計一二斗
溧水等四縣歲運食塩三萬餘引由儀真渡江新河口起陸至舖頭入閘
水運至三河以逹各縣亦省車脚費約八九十里計四錢零此其明效
大驗也且河不假開鑿水不假穿引識者稱天造地設之利句容有焉士
民之請建閘其略如此
官觧志(附)句容徭役之法自條編而外為目三十有九其歲額所需故
事並以民觧最寡者一名多者至十七名而首事者輒稱頭役云大較名
之多寡視其觧之輕重為差而民觧百餘年來或傾其盖藏及鬼薪城旦
相籍則以蚩氓起闤闠不盡諳於事闇於法其孱闇者握筭無所縱横乾
沒於倩代之手以身罹其辜其悍黠者染鼎為奸科歛窭細以充其數而
間至尚方之供中貴竒貨視之逗遛其收納而骯髒其歸程不饜其谿壑
之索不止及返而越限也更坐以侵漁法無貸甚則追呼逮繫蔓連株引
斃桁楊縶犴狴者踵相望先後良有司明知之而叢弊逓承法無敢施久
矣當萬曆之癸已嘉禾陳公至首詢疾苦知其状廼召集通邑耆老於庭
計輕重揣煩簡確有定裁而尤謂中貴及各部寺之所易齮齕者民而不
能横逞者官盡革一切頭役立官觧法多則以官少則以掾其或最重鉅
而官所不及兼轄者輙命胥史為輔謂官吏習知度支且愳觸文罔可必
無私槖蠧而彼懾於所觧之非民必不敢馮其胸臆以逞恣睢公之於奸
弊至洞晰也然官與民兩利則法便利民而累官則官且廢革阻抑而奸
民必搆連胥史以撓其制所稱&KR0866;脂刻冰祗餙觀望奚經久實用之與有
公又從中議時日之久近增水脚諸費即於丁粮均派總之千有三百九
十餘金以至投領各署文檄動經旬月觧官不必親侯聽其遣役為代仍
移文各署務期以通邑之力輸通邑之賦歲所計節省浮費八千而嬴碩
鼠歛於廥庾而傾貲殞命之禍不起躭逐戢於中貴而呌囂科醵之毒頓
弭飛輓安於簿尉而拮据鞅掌之勞無累公有大造於句民當何極也先
是議未定時故嘗窟穴於諸賦者譁然稱不便幾為梗公燕居深念得其
計密而捷遂請之諸臺使者下其令衆心即嗛之莫能以此見公之慮
事遠而為謀周苦心如此已又恐窮&KR0585;介特未及徧曉復鐫碑於邑門復
梓之剞劂人頒一編俾寓目者若揭彗炬履康莊下即有駭弩含沙之奸
上即有破&KR1152;斵雕之吏固毋敢弁髦其舊而易置之也當道下其議應
天諸縣咸倣行如例
高淳縣志韓邦憲東&KR0309;考廣通鎮在高淳縣東五十里世所謂五堰
者也西有固城石臼丹陽南湖受宣歙金陵姑孰廣德及大江水東連三
塔蕩長蕩湖荆溪震澤中可三五里頗高阜春秋時吳王闔閭伐楚用伍
員計開河以運粮今尚名胥溪河及傍有伍牙山云左氏㐮三年楚伐吳
克鳩兹(今蕪湖)至于衡山(今烏程)哀十五年楚子西子期伐吳至桐汭(今建平)盖
由此道鎮西有固城邑遺址則吳所築以拒楚者也自是河流相通東南
連兩淛西入大江舟行無阻矣而漢唐來言地理家者遂以為水源本通
桑欽水經云中江在丹陽蕪湖縣南東至會稽陽羡入于海前漢地理志
於丹陽蕪湖註云中江出西南至陽羡入海應劭顔師古註溧陽云溧水
出南湖後漢郡國志蕪湖中江在西孔穎逹書義䟽亦引漢史為証盖皆
指吳所開者為禹貢三江故道耳後不知何時漸湮景福三年揚行密據
宣州孫儒圍之五月不觧密將臺濛作魯陽五堰拖輕舸饋粮軍不得困
卒破孫儒魯陽者鋃林分水等五堰&KR0309;左右是也&KR0309;西北有吳漕水言吳
王行密所漕也至宋時不廢故高淳水易洩民多墾湖為田者而蘇常湖
三州承此下流水患特甚宜興人進士單鍔採錢公輔議著吳中水利書
以為築五堰使宣歙金陵九陽江之水不入荆溪太湖則蘇常水勢十可
殺其七八元祐中蘇軾稱其有水學并其書薦于朝時用事者方欲興湖
田未之行也故永豐等圩官司所築無慮數十萬而固城石臼丹陽之間
大抵多圩田矣宣和中待制盧㐮奏罷湖田及言開銀林河為非切務于
時田方屬蔡秦韓諸將相家及隷行宫不便塞河卒未行也乾道中周益
公南歸錄尚謂由鄧步東&KR0309;銀樹可通舟至固城黃池景定建康志及祥
符圖經亦謂瀨水西承丹陽東入長蕩湖足可徵胥溪河尚通云元伯顔
攻臨安三道並進參政阿刺罕攻破銀樹東&KR0309;至護牙山敗宋兵實出此
道而河流亦就塞明興高皇帝定鼎金陵以蘇浙粮自東&KR0309;入可避
江險洪武二十五年復浚胥溪河建石閘啓閉命曰廣通鎮設廵司税課
司茶引所當是時湖流易洩湖中復開河一道而尚阻溧水臙脂岡乃命
崇山侯鑿山通道引湖水會秦淮河入於江於是蘇浙經東&KR0309;直逹金陵
為運道云崇山侯者李新濠人也初以建孝陵功封侯焚石而鑿之費
油麻不貲石盡赤岡脊本易通有嚴氏者慮損其田以女賂侯故迂其路
侯坐極刑死時洪武二十八年也明文皇帝遷都於北運道廢永樂元年
蘇人吳相五以水之為蘇常患也引單鍔議奏改築土&KR0309;增設官吏歲僉
溧陽溧水人夫各四十看守自是宣歙諸水希入震澤矣而&KR0309;猶低薄水
間漏泄舟行猶能越之正統六年江水泛漲&KR0309;大决蘇常潦甚國税無所
出周文㐮楊賀一大集夫匠重築之欽降板榜如有走泄水利渰沒蘇
柗田禾者&KR0309;官吏處斬夫鄰充軍十二年張惠等奏復故河道勘行屡歲
未决成化四年施普奏阻之十二年牟都御史時溧陽令靳璋又議復常
民張湍又奏阻之大抵利塞者&KR0309;下諸郡利開者&KR0309;上也後車夫與商争
利於陸行正德七年紿都御史俞以故例乃令鎮江判齊濟舟督責增築
&KR0309;三丈自是水盡壅高淳之圩田日就圯矣顧其時愬辭往復在開&KR0309;未
有言减税者里甲頓耗其半嘉靖初宫保李公充嗣奉勅徧詢水利有
白子俊者呈復&KR0309;河乃命治中周通判吕勘行開濬會歲歉止歐夏兩撫
臺時程儀鳳再愬之然意在通舟耳三十五年倭入寇商旅由&KR0309;行者絡
繹不絶沿&KR0309;居者利其盤剥復自&KR0309;東十里許更築一&KR0309;(即古分水堰處)兩&KR0309;相
隔湖水絶不復東今&KR0309;官及溧陽&KR0309;夫俱不存矣盖余他日按輿圖原本
山川金陵地脈歷閩浙踰&KR0309;至茅蔣勢本聯絡秦漢以前高淳固魚龍之
宅也自有胥溪河三湖東歸震澤民始得平土居稍稍墾湖田為業宋時
煙火最盛今冬春水涸時湖中往往見磚石并冡盖舊民居云自築&KR0309;以
來水勢壅遏田漸淪沒多矣而賦額日增戶口視前僅十之三則惟&KR0309;之
故嘉靖戊戌覈田致虛懸米八千由今而後田之將圮為湖者未有紀極
也父老言湖底與蘇州譙楼頂相平假令水漲時&KR0309;一决蘇常便為魚鱉
當庚申辛酉間犬浸稽天淳民紛紛欲掘&KR0309;會下&KR0309;偶决溧陽宜興而下
勢若懷㐮有以聞於華亭徐相國者會方令沂入覲召諭重禁之余時在
京師韓子曰廣通&KR0309;者所以障宣歙金陵姑孰廣德及大江之水使不入
太湖者也自前代皆云中江故道近内閣王鏊記太湖以此一源最巨為
蘇常患而伍餘福著三吳水利論亦諄切言之嗟乎以蘇常湖柗諸郡所
不能當之水而獨一高淳為之壑其至于洪漲而廢田也决矣而税又弗
捐民何以堪之自蘇軾單鍔之言行所以為&KR0309;下諸郡者甚善而未有為
&KR0309;上發明者余觀淳民之日耗且困於虛粮也作廣通鎮&KR0309;考
清丈官民田粮緣由淳邑膏腴地宋時多属勲戚中貴賞賚開墾名官
田永豊圩田十萬餘畆哲宗賜蔡京後高宗以賜秦檜以三等則派租獨
重自抄沒後科税悉視租額故有一畆一石以至一石五六斗者及我
太祖定鼎金陵念畿輔供助獨勤屡行蠲减然不為定例也嗣後民困徵
輸欲鬻田以辦税竟無受者而富者惟利民田于是業官者偽作民田售
之田歸富家粮遺本戶由此不勝逋積逃亡接踵則又有所謂逃粮賠米
貽害無極矣嘉靖戊戍庠生陳九思搤&KR1158;建言于歐陽撫臺陳冤憤激因
而感悟遂委本府于通府丈量清查官民額數除豁虛粮官田每畆科一
斗六升四合三勺三抄民田每畆原科驛逓米二升今勸加四升三勺二
抄至隆慶四年復行均丈始為官民一則矣又曰恭讀吾太祖高皇
帝御製大誥前篇之十二章曰應天等五府為是興王之地久彼差徭時
將夏税秋粮除元宋入官之田及我朝沒官之田民田全免官田若是
全免民難消受所以减半徵收其免粮去處如此至宣德間從廵撫周忱
議民田每畆徵馬草一斤成化間從廵撫王恕議民田每畆徵勸米二升
嘉靖十六年又加派夏税馬草里甲塩鈔等項至隆慶四年丈量均粮官
民一則矣
改折漕粮緣由丹陽固城石臼三湖之濱民多築圩成田地本窪下
國初于廣通鎮置閘以時啓閉洩水田皆有收永樂元年因蘇常水患改
閘為&KR0309;水猶東注不為田害者&KR0309;不甚高也至正德七年又因蘇常人民
奏准加高三丈設以厲禁于是㳙滳不洩湖水汎溢圩垾崩圯田成巨浸
矣于時當事者莫為查請嘉靖十六年廵撫歐陽改科賦役但據原額田
畆照例加派夏税馬草里甲物料塩鈔等米刊册追徵十七年庠生陳九
思痛憫田廢民逃粮額愈重呈懇撫院委官丈勘而水深難丈乃丈見田
始知渰廢額田十萬五十畆虛懸米八千五百石然未有為之區處者至
二十一年造册不得已乃于㮣縣見種田産中加派賠𥙷隆慶四年邑民
陳均等奏請開&KR0309;開&KR0309;不得請乞除粮府尹鄔議云一&KR0309;之築利及於蘇
常固大貽累於高淳不小夫事必無偏累而後可以安衆今使之廢已業
以拯鄉鄰之溺已非人情又欲其納虛米以供公家之賦則淳民縱有恭
順之心無能為之力不轉徙溝壑則相率以挺刅矣失今不處將來莫知
所終及查節年坍江事例己經題請得除粮額又查得所屬每年會派各
有撥剰存留餘米可以通融抵𥙷請每年於會計单内除豁前米原額其
虧欠之數聽其於各屬存留撥剰米内扣數抵𥙷廵撫陳具題部覆奉
旨除豁本縣撥剰米八百六十一石八斗其兊軍漕粮改折省除二六過
江席木等米五千三十二石二斗三升然止隆慶五年一年未為後例士
民諸文獻等又呈申府廵撫張廵按向會題部覆除本處存留米内量行
豁免外起運兑軍等項米七千六百三十餘石訪得各属府分有新漲田
畆及江湖灘蕩量行起科以𥙷高淳虛米亦未舉行至萬曆二十年邑
民王爣復告継以鄉宦張應亮舉人魏成忠庠生趙邦彦等具呈廵撫趙
俱批本縣知縣丁查勘備申歷年事由本府議云欲照坍江事例除豁未
免有虧正賦欲查各府新漲田蕩賠𥙷割肉醫瘡終成盡餅惟有改折一
節正賦不虧民力易辦又兵備張議云看得廣通&KR0309;之築建起自永樂年
間經今累代不為不久廢田十萬五十畆虛粮八千五百石不為不多士
民陳均等五次之告奏不為不切兩院委官七次之勘議不為不慎府縣
勘官十數番之查議不為不詳及查原額人戶七十六里今併為四十一
里不為不耗田畆原科六升六合今加至八升六合不為不重盖以築&KR0309;
之後田廢人消産去税存此其彰明較著者也但此&KR0309;既不可輕議而虛
粮又不可蠲除坐見淳民賠粮蕩産朘骨逃亡萬一日久難支潢池嘯聚
將何術以消弭哉議將該縣漕粮准其永遠改折則正額既不虧而軍儲
亦不缺𥙿國澤民計無加於此矣廵撫趙因會同廵按綦議奏謂有田則
有粮國家制賦之義也前項田畆因築&KR0309;以捍蘇常等府水患遂皆盡
沒於湖致令淳民供無田之賦以貽無窮之累非惟事有所不堪抑情有
所不忍也今&KR0309;断不可復開而田又不可以復種民生蕭條愁苦之状見
且聞者莫不蹙額傷心前此戶部議免存留八百石暫改漕粮一年者聊
甦目前之急無救長遠之苦夫除豁既已不可議𥙷又所不能惟改折一
節仰之不虧國課俯焉少濟民艱尚属可為合無將該縣正改兌漕粮
一萬六千八百五十石准其永遠改折一如近日嘉定縣之例而高淳虛
粮賠累視之嘉定止是地土瘠薄者又稍不同必湏正兊每石徵銀六錢
改兊每石徵銀五錢庶幾民力尚足支持寬一分豈止民受一分之惠惟
兹士庶感朝廷浩蕩之恩自後獲少逋負則國家之所以收效者固
甚溥也奉聖旨又曰高淳原係溧水之分邑里不及溧水三之一田
地止得十之八而錢粮反多四千餘石者何也盖初分縣時止㩀粮數不
論田畆而永豊圩係前朝官家所築永寕鄉抄沒吳相國田米萬有八千
俱照民間租數起科分在高淳地方故高淳官田多而粮亦多溧水官田
少而粮亦少今溧水官民一則平米不過七升而高淳以一則科之則九
升有竒矣
江浦縣志成化十八年廵撫尚書王恕奏准將官田减耗民田勸米以
𥙷官田原額嘉靖十六年廵撫都御史歐陽鐸會議派攤田賦始秋粮
帶徵里甲米隆慶三年廵撫都御史海瑞奏行一條鞭法萬曆三十
五年操江都御史丁賓檄行里甲一當九空法(先是廵撫王公恕以民田粮輕官田粮重富家利買)
(民田而官田多累貧戶奏將官田减耗民田勸米以𥙷官田原額官田每粮一石减耗二斗五升共减米一千六百四十石六斗四升民田每畆勸)
(米二升共勸米若干除𥙷官田米數多勸米七百九十四石九斗七升)
條編之法一切差役計丁田而收其庸稱最便矣苐丁多苦貧田易取辦
故萬曆十五年以後議丁止徵銀二錢其加意窮甿非渺獨計田有惟正
之供乃差徭加派日益月增雖歲會額用不得議蠲而衝疲供應民不堪
命視他邑數倍矣
蘆洲初每里立場砍盧充里甲供需名均工洲成化中邑民告將新生洲
撥𥙷坍江名地畆洲又西江廵簡司嘗設弓兵四十名砍蘆納課工部名
弓兵場洲弘治初工部郎中毛科奏將均工洲弓兵場洲并續漲洲悉赴
工部起科納課沙洲一帶皆崇德鄉地則蘆洲之利皆民利也内廵簡
司弓兵場洲雖屬工部盖亦無多餘如均工洲原屬江浦為里甲之費俗
所謂心紅紙劄洲也其續漲新生洲亦以𥙷坍江之税粮自弘治間改納
工部課遂令勢豪之家窺見水影即告部陞科窮民至疾視而誰何不思
坍江之地浦地也則方生之洲浦之洲也吾民受坍江之害而豪家獨享
新洲之利洞民隐者寕不一惻念哉以吾民本有之利而盡屬之部在
國計不啻滄海之一㳙在吾民失此有不啻餓餘之剥膚矣
兵防論曰浦之城池如斗耳使捍患者有人猶曰可恃乃以民兵寥寥
守此關堡而號曰兵防其視棘門覇上所謂兒戲者復何如且試籌之將
以足兵必先足食益一兵即廢一農而一農之賦又不足以當一兵之養
則召募之直安出也欲以安民必先輯軍非比屋而保甲之則勢不一比
屋則勢不行則畫一之法安措也衞屯之設凢以為民今衞在浦口屯散
諸鄉平居勢不相援有警計將安出則守望之相助誠不可不講也兵之
武場猶百工之肆今邑止一場鄉分六鎮捕盗有官之名子弟無兵之實
則講武於農隙誠不可不為之所也有民社之司者固宜悉心而非總軍
民食貨之權者借箸於下而趣之行即空言奚𥙷哉
溧水縣志正德嘉靖二志皆云溧水者瀨水也吴音譌瀨為溧耳
溧陽之名以其在水之北而溧水又析於溧陽名遂因之也議者為
溧瀨相懸譌至是耶按春秋魯昭公四年楚伐吴遂滅頼頼即今之
瀨也公羊穀梁二傳並以頼作厲厲則去溧甚近而譌之易矣人知
頼之不能譌而為溧而不知其固嘗音厲也由二志未詳耳但二志
之說莫考其何自来諸史及他書皆不載而史記伍員傳註有溧陽
則司馬貞竟音溧為溧矣豈自昔已譌之耶自昔譌之則二志何從
而正之耶又前漢地理志溧陽應劭註云溧水所出南湖也今宣城
有南湖若應註指此則以頼為溧者大謬矣應天溧陽二志皆述應
註為証而顧省其所也二字而觧愈晦應註本以溧水所出四字根
上溧陽為句南湖也三字自為句其義謂溧陽有溧水即南湖也若
竟云溧水出南湖則所也二字何義應天志云溧水一名頼水似與
二志差近矣而又引南湖証之莫究其旨至於溧陽志則直指高淳
遊山之北有二峯原名溧山水經其下而南流入湖者為溧水溧陽
舊縣正在其北而縣名實起於此其說又若強合應註以正二志之
譌耳而在應註亦未嘗謂溧水出而入南湖也若果水以山而名則
凢稱溧者宜以山水並著矣何司馬貞史記索隱及杜佑通典皆指
溧為水名晉史及前應註皆云溧陽溧水所出而㮣不及山耶又謂
溧陽至唐方徙於頼而其始固在固城名無取於頼也則固城獨非
春秋時頼渚邑乎而其名又何取耶及考南湖亦未嘗有水從溧山
来者即有之必湖中一細流耳何足取以名縣而為諸家代稱之戰
國策范環有云南察頼湖則頼在當時亦嘗稱湖矣頼與南湖皆去
固城百餘里而遥而亦在固城之西則應劭所指南湖者未必非頼
水也而司馬貞之音栗或但音溧一字之本音而他未暇詳未可知
也頼之名甚著於春秋宜乎秦以此名縣而後亦以此稱縣且秦之
設縣於固城者仍頼渚邑之舊址耳址仍其舊則名亦仍其頼而己
皆未可知也正不必如二志所謂縣在頼水之北而始名頼陽也意
者如前所謂溧即頼也頼嘗作厲厲譌為溧云云似有可信者然吾
終莫考其何自来矣誠未敢臆断姑詳諸家之說而稍酌之以備後
考云
溧陽縣志嘉靖十七年知縣吕光洵通括㮣縣田土而丈量之裒
官民之重輕各為一則其法令民自量畫圖造册里長類緫送縣查
筭謂之手實册官産麥米正耗均攤田每畆科米壹斗陸升叁合
地每畆科米壹斗山塘澗溝每畆科米壹升伍合民産勸米馬草
塩鈔里甲物料雜辦均攤田每畆科米肆升地每畆科米壹升伍合
山塘溝澗每畆科米叁合右均攤之政舉經量之法行那移之弊
絶而賠貱之患抒矣一舉而四善備焉誠吕父母無窮之澤也惜
乎内召之速奸民遂得上下其手虧額平米捌千餘石
嘉靖二十年知縣沈鍊𣣔行覆量圖畫經界已有可觀以調任去
志弗克就識者恨之然其法頗善今存其㮣其法先畫一邑之土地
為東西南北四區而定之域各擬其形似而為之圖礼選邑之大老
四人謂之區老各授一圖令其遍行區中或十里或數十里為一坂
而定之域亦為一坂之圖復規其大小形似會其緫區圖之中若魚
鱗然通歸之官官收其區之圖復扵區中僉報誠實能幹若干人如
坂老為丘謂之坂老亦人授坂圖各一令其遍行坂中或一更或半
里為一丘形圖如坂圖選人如坂老為坵老人亦授坵圖各一令其
扵坵中備查田地山塘叚數一一填𥙷坵圖之中有渗漏者罰之是
法也已次苐行之未幾以調任去不䆒其終惜哉失經量之法首
之以沈之分方則經界正矣継之以吕之手實則井地均矣雖有神
姦大悪莫能隱漏豈非經量之大成已乎
隆慶三年知縣鄒學柱量田適當隆冬之時低窪田水深至數尺只
因催督甚嚴承役人不及沿坵丈步止將草䋲繞堘圍轉便將丈尺
計之以見畆數殊未的確且將官弓改小每畆田多丈壹分以通縣
計之則百萬畆之田先已透十萬矣揣度其意無過恐有虧欠即此
可以𥙷數豈知作弊者田連阡陌而無升斗之糧奉公守法者反將
小弓以割本分之業此謂投赤子以啖貪狼冐虛名以貽大患也報
申丨廵撫朱丨洞見此弊駁提量田人役將詰其非知縣親押赴丨
院則人人愿保身家莫肯出一言以蹈危機竟成溧陽之冤穽矣通
將官民合為一則每畆均粮捌升有零刻成碑石以示永久其後紛
紛自首渗漏未報者及有被人詰首欺隱者則石碑已定不敢聞諸
丨兩院皆置之不問㘴收無税之田此其不均者一也且溧陽官民
之田與别府州縣不同大明會典開載應天府為興王之地民田
一例蠲免官田减半征收故宣德間廵撫周文㐮派納貳升止曰勸
米嘉靖間廵撫歐陽止將官民分為兩則不至混一盖以令甲在前
不敢輕動况本縣西北鄉高阜多民田所入差薄故其税輕東南鄉
肥饒多官田所入頗厚故其税重合官民為一則將不利西北之民
乃以開墾餘田加贈之以厭其意或以二畆折一畆或以三畆折一
畆又將荒白銀盡數派與每石米折銀貳錢伍分夫東南鄉民每畆
納米捌升况先以小弓預割一分則九分之田納米捌升矣西北鄉
民二畆折一畒者每畆納米四升耳三畆折一畆者每畆納米二升
七合耳兼以荒白計之則四升者每畆納銀壹分耳二升七合者每
畆納銀六厘五毫耳東南鄕既不折田又無荒白銀則每畆實納米
捌升准銀四分雖其所入有厚薄豈如此大相懸絶耶此其不均者
二也况東南之居民亦有田落西北鄉只以東南論不復問其田之
在西北是以薄田而承重税矣西北之居民亦有田落東南鄉今只
以西北論不復問其田之在東南是以肥田而承輕税此其不均者
三也雖然言之無及矣姑志此以見溧陽田賦之始末云耳
通縣種馬捌百伍拾疋舊俱俵養扵民歲責其駒觧京因道遠馬
斃民苦賠償(某)年間奏准免其本色歲納折色名曰備用每䮘馬
一匹徵銀貳兩伍錢㭍分貳厘騍馬徵銀叁兩捌錢㭍厘貳毫凢䮘
之一騍之四共銀壹拾捌兩作馬一匹通縣共銀叄千陸百兩觧太
僕寺其備用銀俱出扵馬丁每丁貳錢伍分有竒然亦貧富衆寡或
數人為一丁或數戶為一丁非人各為丁也國初惟人丁多者飬
馬有粮逐水田丁逐馬之謠至嘉靖二十一年知縣姜慱始議民
粮每石出銀二分六厘减丁之數而裒足之近因邊方多事兵馬緊
急至一歲而預徵二年之入又加之大工進銀咸取給扵備用則馬
一匹增其三分之一矣
和州志隆慶六年知州康誥丈田方略十欵一議自丈量以免騷優
查得本州并所属含山縣田地共計六千一百七十二頃六十畆九分有
零中間兼併欺隐偏累情弊不可勝言丈量之法勢不可已如必逐畆親
量未免稽延歲月若或分委失人未免增滋弊端且騷優小民廣開騙局
徒麋費民財而無益於事也爲今之計似不必本州及委官沿坵履畆細
量惟責之各里都親𬋩排年老人各令田主佃人同本都書手筭手二人
執弓如法各自丈量如一戶某田幾坵量得横若干弓直若干弓該田若
干畆東西各至某田南北如之俱明白標記插立標樁不許欺隐分厘填
入册内限一月内各具繳報以憑本州先委官沿坵掣量回報候本州親
詣各田隨意間抽掣量如或中有欺隠掣量得出即將前田沒官如此庶
丈量刻期可完而民亦不知量田之騷優矣一議立總圖籍以便稽查
竊炤丈量之法未易稽覈宜於每里每都各畫一總圖備載本里都田畆
山圩民房橋道之形如本州四十一里造冊四十一本首各畫一圖具四
十一圖圖開各鄉名於冊首畫某鄉民人田坵畆叚其所造册湏刊刻一
板用薄竹紙一張印刷上書某里某都民某民田或官田一處坐落某地
名東至某田西至某田南北亦如之明白開載原田若干畆用價若干買
到某田或承佃某絶田或係祖遺田業餘空半幅書畫田形丈量之日步
筭已明即於圖下書弓口畆數後書年月日四至佃戶里老書筭姓名庶
不混淆易於復量矣一議定等則以均田粮查得本州原額有官田民田
養馬田兵部草場田太僕寺馬場租田河泊所漁課田名色不一除草場
馬場漁課另議其官田養馬等田大約有二非山田即圩田山田畆窄收
獲頗少而憂於旱圩田畆寬收獲頗饒而病於潦則其丈量等則宜各分
派今議量山田則用弓口視田肥磽各分别上中下三等規則量圩田則
用篾䉡亦視田高下腴瘠各分别上中下三等規則務令里老書筭手責
令田主佃戶公同親報如有以上為中以中為下及隐匿坵畆捏作屯田
馬場等田查訪得出定將前田沒官立法必嚴而後民不敢犯也因其田
地高下等則定為賦税輕重庶無偏重之累偏輕之弊矣一議攤糧税
以便輸納查得本州并属縣田地除馬場圩租漁課外該載秋粮米二萬
四千六百八十八石三斗零夏麥一千四百二十七石四斗零今田既丈
明分立三則而田畆近有開墾或冲崩未免有餘不足似略相當若將量
出起科民益增怨今議合將本州及縣田畆數原額税粮各若干如法分
派山田圩田上則若干頃畆該載税粮若干石中田若干頃畆該載税粮
若干石下田若干頃畆該載税粮若干石負郭之田與山鄉之田寬窄不
同在山之田與在圩之田廣狹不同量加盌縮儘田分粮不拘年額粮税
若干只約見量頃畆分派但要饒乏相因凢有粮無田及田少粮多者今
皆去其虛浮使不至於偏重有田無粮田多粮少者今皆加以正額使不
至於偏輕務令強暴不敢復肆乎侵占積猾不敢復恣乎影射粮里無容
或逞其飛詭庶錢粮之催徵易完小民之流移可復矣一議嚴界限以
杜欺隱查得本州地方廣袤大約一百六十里東至江浦北至全椒西至
巢縣南至大江四方相去不同莫不各有界限宜各於分界去處豎立大
木牌一面刻定過此係某縣某里某人田地或以何者為界務令經界嚴
明不許紊雜欺隐至於各衞屯田如政理鄉則有水軍左右衞屯東梁鄉
則有廣洋及瀋陽右衞屯遵教鄉則有驍騎右衞鷹揚衞屯翔鵉鄉則有
留守前衞虎賁右衞屯懷德鄉則有留守左衞鎮南等各衞屯含山縣銅
城鄉則有江隂衞屯梅山鄉則有廣洋瀋陽右衞屯移風鄉則有鎮南衞
屯中間民田不無間雜若不嚴立界限民田或欺隱為屯軍屯或侵占乎
民弊害愈滋今議合請撫院并屯院嚴立禁約行各該衞所𬋩屯官
知會督令各軍先期各執由帖比對四至插立樁標如屯一庄田若干頃
畆總立一木牌書各田頃畆責令軍民各具丼結如有欺隐侵占民田許
諸人呈首及查訪得出務以軍法從事庶軍民田地不至混淆可以杜埋
沒之弊矣一議定弓口以立丈則查得丈量之用步弓勢所不免但據
士夫里老告稱本州田土薄瘠地方頗闊如照洪武鈔尺每五尺作一步
弓似未免稍刻合無比照蕪湖縣依先年繁昌縣量田步弓以六尺五寸
為度先打鉄弓一把存州另製木弓一百餘張每里都排年各製一張俱
用鐡包褁印烙記號以防增損換易等弊至於圩田寬曠丈量或用篾䉡
一條條可十弓為則首尾各用鐡線纏記隨捲隨長似於丈量更覺便易
也一議均攤田以免兼併查得本州有夏税每畆科正耗麥三斗二升
一合秋粮入官田每畆科正耗米三斗二升一合沒官田每畆科正耗米
二斗四升民田每畆科正耗米五升三合五勺新增田每畆科正米三升
三合秋粮有曦所米滁州永盌倉米存留本州倉米有種馬免徵田每
二頃養兒馬一疋三頃養騍馬一疋每疋本色徵銀三十兩折色徵銀二
十四兩此外又有起存馬草馬站驢站牛犢蠒角料價農桑絲絹戶口食
塩帶徵軍餉等項誠如撫院所謂名色衆多頭緒不一各件催徵日日
追呼民不安生今議丈量明白今後查照江南事例每田一畆該秋粮若
干夏麥若干免徵若干馬站若干馬草若干食塩桑絲若干逐一攤派共
該本色米若干折色若干凢該田地所出錢粮盡數通攤如一戶某戶丁
幾丁田地若干共該秋粮若干夏税若干免徵若干馬草若干馬驢站粮
若干塘麻若干牛犢若干總出給由帖派定規數每年收獲之餘一下派
徵陸續徑自完納庶一免頭項之多民可依期而完納矣一議處承佃
以昭均平查得州縣故絶田地多為豪強存虛粮在戶無人承佃
節該本承佃耕種輸納粮差外但正戶之田原有佃之田
原無價值計今丈量之後經界既攤派適均在置買田地人戶止
存本等苗者勢减不至偏重但承佃人戶向之苗粮亦照
衆適均若不預處似未免無價而享利矣今議承佃人戶分派停
妥合無量議築城之費庶斟酌劑量不偏而人心亦自安矣一
議定畫圖以杜影田有定所變價不一使徒丈量而不畫圖則方
圓形體莫知人易欺隱今欲量田必令田主佃戶量畢照依原契田畆坵
叚若干四至某田各填於前刻之内仍畫一圖於紙後或係方田或凹田
或斗田或凸田或靴田或蛇田或月牙田或豸角田或牛角田或長湾或
一字形状不一務湏明白書寫横直各若干步積筭該若干畆此即國
初所謂魚鱗册如此詳悉庶幾田畆易别查筭有方阡陌具在於目前積
猾難肆乎欺隱矣一議清攅造以垂永利竊照目今大造之年歷年黃
册體式有定今議丈量田既均平而粮亦均派矣若造冊仍舊不行清查
將來積弊復滋矣合無定議丈量完日將草册起造務另立冊式如一戶
某人原田若干畆以前養馬秋粮夏稅若干為舊管今定均派田粮若干
為新收實在照此納粮當差永為定規庶可垂無窮之利矣田之目三曰
上曰中曰下粮之目五曰夏麥曰農桑絲曰秋粮米曰馬草曰馬驢站粮
本州蘆洲場計二十九處洲有漲出新生有坍塌荒地有熟地有基地有
光灘有水影有稀蘆有密蘆有草地名色不一大抵利歸於豪右而害貽
於窮民即今清查課或有增無减也
滁州志洪武十一年改建太僕寺于州南郭門外二里先是以江北諸
郡縣限于長江馬至京難又滁多山山下故多曠土饒薦草莽水泉利可
牧六年夏四月建寺城中龍興寺東董牧事令滁軍民戶養母馬一或母
牛一馬母歲課駒一牛歲犢一至是以其隘甚改建焉設卿一少卿二寺
丞四主簿廳一及滁陽等八監驌騻等十八羣諸郡縣馬印烙點視悉至
滁二十三年更定五家養馬一疋駒同前牛戶如故亦歲課一犢如駒不
足罰鈔貫七伯二十八年省牧監屬有司置𬋩馬官於是州縣民若滁州
衞中右後三所土著軍牧養馬牛有常額田免租建文中改定官制陞寺
丞為五品又改其首領官職名而陞其品級又增設錄事及典廐典牧二
署永樂初一反前政制惟舊每歲少卿寺丞分廵江南北淮東西督視馬
政馬印烙仍至滁弘治四年言者論其非便馬遂不復至滁印烙末年裁
省冗官有司奏罷寺丞二員餘悉如故事說者以諸郡縣馬既不至滁視
卿丞又更廵而留都諸營操騎又時時當買𥙷督發官寺仍當置留都便
斯則固有司存而非愚慮之所及也
滁衞五千戶所内中右後三所人多土著與民雜占田無限其後戶部奏
言民田計畆科賦軍田免租悉籍使牧太僕寺母馬牛歲課其駒犢上供
左所人主逓人走牘守城二十五年調鎮江衞人置前千戶所使屯荒間
田人不足至取中所一百戶軍續焉凢五百六十戶聽種食亦不給粮而
以其&KR1151;入永盌倉備他用法至美後稍廢永樂初詔明申諭令天下屯
置紅牌一面刊諭置牌中使傳觀守又慮寢久或陁廢設賞罰格創劭之
軍戶湏餘粮十二斛得免罰然無賞踰石上者自都指揮下至百戶賞有
差不及石以上者罰亦自百戶上各有差法甚備然滁屯軍至滁暮民固
已雜占所餘率磽确軍又好出游服賈不治農田雜廣武等衞屯或民地
時見侵甚者其監臨官乘軍亡或孱弱隂受民貲私買賣軍即求又淆籍
書詭其處至不可詰問田徒具在所鏄靡施蠱弊甚其後屯田張僉事行
屯滁屯軍麻起愬具言其情法又不得即免及覈其中亡耗戶益見存戶
戶再兼戶一使其取盈輸官是時地已滑亡半軍又偷窳怠心治不如其
私因又失粮常逋負無入至發屋質子不能償益迯徙死耗官不得已至
取他戶羡丁強抑配有持空田牘而不識田畆若黃盧白黑亢鹵墳隰者
即有之又不可易以是富者貧貧者逸逸即不歸率死盖陵遲至是極矣
斯亦仁人之所隱也夫為政如張琴瑟昔人具論列矣故變通改革匪人
弗濟也悲夫故生息耗而馬政亡竄易繁而伍符弊操切急而塩筴蠱文
致煩而學政衰都肄弛而兵制銷侵耗衆而漕事壊賣鬻行而銓法壅法
制闊而藩封滋贖赦輕而刑比疎繕治勤而賦調重罰賞貿而功令陁流
漸積而陲圉敖斯其弊所從來遠矣是豈惟屯田哉然而屯田甚矣頃余
聞山西屯田蔣僉事患屯田法壊亟清焉通籍其衞所屯田子粒數戶勘
詣已乃辨田異賦第令母失額屯用大清仲尼所為興嘆於方策致志於
損益者意在斯哉意在斯哉固知神而明之存乎其人也
知州王邦瑞脩復滁州衞軍噐庫記曰滁州城中西北隅舊有滁州衞軍
噐庫云予初視滁求其故不得召耆老而問之或曰國初時遺噐也庫而
藏之或曰衞歲造也藏之以豫㒺適主因竊歎曰軍噐國家大計也遺而
藏之是干舊典歲造而豫戒不虞也今乃棄莫省滁其何恃乎遂聲其事
繕屋㠯貯之設人以典之立籍以昭之而又欲恕已往之究謹將來之交
於時廵撫都御史高公廵按御史劉公咸報曰可乃會蔡指揮勲同視淂
軍噐數若干間閱搶箭或書紀年遠之則有宣德四年造者近之則有成
化十三年造者然後知為歲造無疑也盖衞中每歲必造軍噐弘治以前
則存貯各境即此是也継後定運京之制故無貯焉初予之廉其事也聞
有謝清者曾典守盗取無筭拘之則逋既而獲之方訊其状未幾南都有
犯盗銃者至銅數百斤曰自清來廵江御史朱公按其事檄下問庫始末
責有司之疎并索清而予己先發其事隨繫清往朱公遂上䟽以為軍器
重多請移置南都命下高公轉下予議議曰滁州為南都屏蔽不可無
守留滁便遂留滁諸甲葉䥫又請每年給衞造噐少寬科派則又設守者
二人俾宿食其中計是可無虞也嗚呼兹庫也更數十年藏數萬噐軍民
之膏脂不少也而皆塵土何成之難而棄之易也豈不可惜乎晁錯曰噐
械不利以其卒與敵也况夫不備豈不可慮乎予為是惜之慮之故脩復
之復慮後之視今猶今視昔也故刻之石
廬州府志水利楊循吉曰合肥前奠平陸凡百里左湖右山而後亦廣
野故有塘有圩舒則南西皆山尤多美田山泉之利號稱膏腴獨不濱湖
故無圩以近山故資堰以地兼平衍故有塘廬江有山東濱湖而平田居
其七八故有塘有堰有&KR0309;有蕩湖山並資以為灌溉由是歲鮮不登無為
雖多山而近江其地平夷與江水相低昂又為巢湖諸水之所出故多圩
田其大者有十皆引河渠為灌其所利不啻萬頃而江流泛漲亦蹈其害
巢西濱湖東通大江多圩田其南多山則亦有堰有&KR0309;而塘之大小雜然
相望然當隴坂之間為塘以灌皆民私力自潤僅僅不足旱則耕農先憂
之大率其田視諸邑為瘠六安皆山田故多塘堰而無圩其民不專事樹
藝若山谷所生菓藥蜜漆之類舉足以自給其利又多在山英山山益多
惟有堰田霍多山其半為平田有湖有堰有塘
江防本府所属無為州東南濱臨洋子江上接桐城六百丈廵簡司下
距和州𥙿溪廵簡司計二百三十餘里江心與銅陵繁昌等處為界沿江
原設土橋泥汊奥龍河三廵簡司官兵廵緝邇年江洋多事萬曆元年操
江都御史洛陽董公堯封建議題請以本府同知兼𬋩江防併改無為
州同知移住泥汊司專𬋩其事仍以徽寕兵備道督理增置兵船分布防
守土橋河廵簡司上自石灰河起下至鯉魚口共七十里中有化魚口
宋家湾對江十里為楊林洲與江南信服洲白沙洲相近號為三江口蘆
葦叢生乃盗賊淵薮泥汊河廵簡司上自鯉魚套起下至薛家湾共五
十里中有小河一道通本州及廬江船隻往來奥龍河廵簡司上自薛
家湾起下至奥龍墩共八十里中有小河一道通本州船隻
廬江四辯盧藩凡作事必法古名地者必求於古地而不古失其地
矣秦一天下破國為郡名地者惟求於禹貢與山海經故始皇二十六年
以楊州之地為九江鄣郡會稽九江會稽出禹貢鄣出山海經按海内南
經云三天子鄣山在閩西注云在歙縣淛江出焉海内東經云廬江出三
天子都入江彭澤西注云即彭蠡也今彭澤縣西是也經又云一名天子
鄣江南之由此名也廬山在彭蠡西涯因廬江以得名項羽封英布為九
江王盡有揚州之地漢高改九江曰淮南即封布為淮南王十一年布誅
立皇子長為淮南王孝文八年長死徙封長子安為淮南王賜為廬江王
勃為衡山王應劭曰廬江古廬子國也考尋載籍古無廬國之名是劭以
廬江為盧戎之地也按左氏傳盧戎亦曰廬在宜城西山中劭誤以中廬
之廬為廬江之廬後人因迷而不悟按漢書諸侯王年表北界淮瀕略廬
衡為淮南顔注云廬衡二山名也衡即今霍山按東漢地理建武十年
省六安國以縣属廬江郡郡十四城有舒潯陽㐮安郡南有九江東合為
大江大江之南與彭澤相接既得潯陽潯陽有廬山廬山因廬江而名古
矣廬江之地包江南北之地而有之周景武廬山記云匡俗周威王時生
而神靈居於山上世稱廬君則是俗因山為號不因俗為廬而名山為西
域法者曰惠遠作廬山記不知所始乃曰匡俗出殷周之際結廬山上因
名山曰廬其謬甚矣按豫章舊志俗父與番陽令吳芮佐漢定天下而忘
漢於潯陽武帝南廵封俗為明公是山不因俗而名愈明矣余故曰事必
法古名地者必求於古廬江自山海經所謂出三天子都者是也今山在
彭蠡之上亡其所謂廬江者時移事名與地改故也又按經云淛江出三
天子都在其東地理志云淛江出黟縣南率山東入海率則歙今淛江是
也今率山在歙州南運延而西曰淛嶺淛水實其隂又西奔彭澤凢三百
里并水出山陽者皆西流匯於彭澤廬江遠乎哉是必一水也又按今潯
陽在江州大江之南古潯陽在大江之北名地為國者豈限江之南北哉
求於古而已矣廬江之國自山海經而名者為是右辦廬江同食舘
不知名於何時咸謂自廬以往振廩同食因以為名按左氏桓十三年傳
楚屈瑕伐羅羅與盧戎兩軍之杜注云盧亦為廬廬戎南蠻也文十六年
經楚人秦人巴人滅庸注云庸今上庸也傳云楚人出師自廬以往振廩
同食注云廬今襄陽中廬縣也振發廩倉也同食上下無異饌也次于勾
澨楚西境也使廬戢黎廬大夫也又按漢書地理志當陽之中廬在襄陽
縣南今猶有次廬村顔注云隋室諱忠故改為次又按楚莊王時都郢即
今之江陵由郢而伐西北密邇之庸安有發東北數千里之廩上下同食
哉此非廬江之廬明矣噫夫命名者不詳國地之本末俾後世地因名而
生惑余今以廬江所治故六地也六與蓼皆滅于楚已滅而臧孫辰歎曰
臯陶庭堅不祀忽諸德之不建民之無援哀哉足以為後代鑑因更是
舘名曰建德右改同食舘名漢書淮南王殺開章葬之肥陵肥陵肥
水之上也在夀春應劭云夏水出父城東南至此與肥合故曰合肥今按
肥水出鷄鳴山北流二十里許分而為二其一東南流經合肥縣南又東
南入巢湖其一西北流二百里出夀春西投于淮二水皆曰肥余按爾雅
歸異出同曰肥言所出同而所歸異也是山也高不過百尋所出惟一水
分流而己其源實同而所流實異也故皆曰肥今二州圖記皆不見夏水
與父城悪睹其謂夏與肥合者乎合于一源分而為肥合亦同也故曰合
肥而云夏與肥合者亦應氏之失也右辦合肥按圖記今冶父山在
廬江東北即左氏所謂莫敖縊于荒谷群帥囚於冶父兹山是也余按杜
注及地理志荆州記皆云冶父城在荆州荒谷西北小城即冶父城莫敖
縊于荒谷群帥囚於冶父是也廬非廬戎之地同食異振廩之所安得復
有冶父哉後人妄加之明矣矧囚於城豈囚於山乎余按今冶父山實有
鐵冶乃作教告縣更名曰冶山不疑右辯冶父山
地理辦高誨馬氏輿地考廬為古廬子國予疑其治當在今廬江或
無為而今之府城是即秦時合肥縣治也漢以其地分為廬江九江二郡
按廬江所属為縣十二若舒居巢㐮安潯陽皖等處皆在今邊江及江南
一路九江所属為縣十五若夀春浚遊合肥歷陽鍾離等處皆在今淮以
南一路至晉改九江曰淮南并廬江為二郡其合肥仍屬淮南使合肥即
為郡治則當属廬江而不當属九江暨淮南豈有倚郭之縣而分属他郡
耶又晉史載袁真為廬江太守攻合肥執南蠻校尉桑坦遷其百姓而還
則郡縣之分遠近之勢彼此較然矣至梁改合肥為合州而隋復改為廬
州則移郡治於肥當自隋始也唐因之為郡領縣五曰合肥慎巢廬江舒
城觀今日所属即隋唐遺制也
廬江地理辯王萬年廬江漢應劭以為古廬子國盖先王所建萬國
之一非所謂中廬亦非所謂匡廬也馬氏輿地考直以廬州當之但知今
之廬而不知古之廬也郡人高誨氏辯其當在廬江而曰或無為言亦未
决盖見今之無為而亦未求諸古也今無為地曰臨湖曰㐮安曰居巢在
漢晉時並列為廬江属縣隋始併省至宋太平興國二年方即巢縣城口
鎮置無為軍古之廬在此乎然廬江於漢晉郡縣中何在按郡國志云凢
縣名先書者郡所治也當在舒及考三國志孫堅策權列傳皆如玉海在
皖之言則非舒也又按蜀建興十年吳人擊魏廬江都督滿寵曰權舍船
二百里懸軍深入恐其走不及耳皖城去江不數里而寵云爾者又似不
在皖矣盖先此曹操遣廬江太守朱光屯皖大開稲田吕蒙勸權破之遂
以蒙為廬江太守豈濱江自皖以南皆屬之而魏之廬江固自若歟皆不
可考也然以意義逆之前漢在舒後漢之末在皖南朝之治在灊或龍舒
至隋大業間始遷郡治於合肥乃併省灊龍舒地置今縣而仍以廬江為
名景泰庚午修學築墻得宋建隆二年脩縣治碑於土中祝况記曰廬江
春秋廬子之國也晉宋以還庸為列郡隋大業中改為縣况邑人其言未
必無據也輿地考并唐書皆謂廬江漢龍舒縣隋改今名固矣而併灊去
何盖考歷志吾郡者皆列属縣名至隋以後止有廬江而無灊與龍舒亦
猶止有㐮安而無臨湖居巢者其併省為一可想也一綂志以灊城古跡
在廬江南三里左傳註廬江六縣西南而六城在舒城東南六十里且灊
川又為邑名則灊之併為廬江益明矣况今大城金牛城濠隍&KR0770;然形勢
亦壮安知其非廢址歟但班固漢志註灊天柱山在南有祠范曄後漢志
亦曰有天柱山似皆指灊之在安慶者言固雖掌圖書長史學然舘閣編
摩之下豈皆一一經歷者耶神禹治水跡遍天下而紀九河水道尚有與
今不合而况於固乎曄以後皆蹈襲不足言也抑廬江之灊名自春秋戰
國其在六安者梁時始改而安慶本漢皖城後為懷寕縣清朝玉照二鄉
宋人於此立四寨元人立野人原寨及至治三年始析置縣名曰灊山安
得以元人所置所名者而紊之耶且二縣俱以山名又非止曰灊也不然
則灊江之灊於灊之灊皆可言灊矣噫世遠跡荒漫無稽考吾惟會其理
而已矣烏敢盡信書哉
安慶府志序汪漢漢聞之先生曰書紀言春秋紀事古史也然皆出
於周分孔子故後世作史者莫及焉漢興司馬氏世為太史乃創為史記
記有紀有表有書有世家有列傳雖與書春秋不盡合然貫穿經傳馳騁
古今後世作史者又莫及焉故自班固而下無慮數百家皆不能外司馬
氏以為史宋季學者欲便於考索類為方輿諸書故撮其要標其目於是
有沿革有郡名有風俗有形勝有山川有亭臺舘榭有人物有題詠凢作
詩文者不必旁求可一覧而得其㮣固便於考索然亦類書爾其視司馬
之史法不啻倍蓰矣近世作郡縣志者咸又宗之無問遠近賢不肖皆不
能外此以有作吁亦惑矣夫郡縣之有志猶魯之有春秋史也曾謂分門
立類可以為史乎曾謂撮要標目可以為史乎歷代國史亦既宗司馬氏
以為史矣而郡縣志獨不然然今之郡縣古小國也曾謂小國不視國史
以為志乎先生作安慶志乃獨本之司馬氏班氏而摹之國史此亦非先
生之獨見衆人之不能見也是故安慶志有二記有二表有十二志有十
二列傳有識者必知其為古史而不為今志無復標目立類之規規也先
生守是郡早作而暮不輟事且劇路且衝先生懃懃懇懇日不暇焉其為
是志或秉燭夜中或携&KR0809;馬上越三閱月而始成故先生之意每自不滿
焉然自諸門弟子視之則是志之作命意立義或放諸周禮或放諸綱目
或放諸山海經而其大要則放之史記漢書固良史矣至於辭嚴義正理
備事核出自先生之心者又本之魯史焉謂為一方信史信哉
胡纉宗曰郡縣立而封建廢守令設而諸侯微此三代之所以降而為漢
為唐為宋也然漢重郡縣守令因之而尊唐次之宋又次之馴至我朝大
都因宋之舊而近又與國初異矣視郡縣日輕視守令日卑而勢日下
嗟乎古以牧民今以役民古以守官今以寓官古以宣上今以奉上古以
逮下今以取下其不重而尊也誰之尤也然苟欲撫御天下當今之勢舍
郡縣其奚以哉
太湖縣志徭役按古者有力役之征而孟子曰往役義也則後世之征
徭夫亦義使之當然耳然古用民之力歲不過三日乃後多疲於奔命者
曷故也古者應務簡而民數明故役均而易辦後世則簡者煩而明者汩
矣是以有不均之役而苦於難供也三代而下漢之更唐之庸宋之差雇
二役班班可考明興籍民以里甲而力征則用宋法差雇兼焉曩盖十
年一撥近或變為五年今改為一年取通力不偏重之意然率視其邑之
衝僻為繁省矣太湖有庶人在官之役而又祗應兩京八省馳傳往來供
億之費絲毫皆取之於民近奉例行條編法令民戶丁出銀不足又計田
准丁悉輸之官以免役而諸役盡官為召募盖較若畫一而稱兩便然而
民情猶有可軫者則以出錢而放免者有豪戶之漏丁也有弱戶之鬼納
也又貧戶之艱于金而願輸力者不得遂也至受直而應募者則或一役
而三四人共之或一夫而應二三夫之役或一馬而供八足十二蹄之奔
走大㮣市魁豪右專其利而又有賣募買募頂頭之錢民貧而任負荷者
不得竄入其列其中必有可以無募而願充者有可以裁長雇之額而參
用短雇之法者有可於短雇内先儘不能納金之戶而以其力抵之者凢
此皆湖民之隱而不得一一上徹者也故條編之法固有不可不一者亦
有必不可一者殆亦此類是與雖然天下之法未有有利而無害者第操
其大體而時伸縮之斯淂法外之意而善之善矣故曰有治人無治法
霍山志吴儀部云吾霍僻在一隅東界桐城安慶
南界潜山太湖西界羅四麻城北界商城固始阻山帶河
路逹三省如棠梨山如萬人愁山如車流河如梅河
延袤連亘五百餘里險隘之區盗賊之藪也
