欽定四庫全書
硃批諭旨卷二百十七之一
硃批石麟奏摺
雍正四年五月十八日江南安徽布政使(臣)石麟
謹
奏為奏
聞事竊(臣)於夲年三月二十日到任將各項錢糧僃細
查得江南省上江向有各州縣有著虧空一項銀
二十三萬九千四百六十兩零經前任布政使董
永芠據安徽等十府州公議將向有呈送本省各
上司節禮竝官役俸工銀兩情願於雍正二年起
至雍正四年止按季齎解藩庫抵補前項虧空其
不足之數仍於虧空各員名下嚴行追比如其無
完冄為議補等因轉詳督撫經前任撫(臣)李成龍
批示准行在案查雍正二年五月起至雍正四年
三月止各員共捐解到節禮銀三萬七千二百一
十兩零俸工銀二萬三千四百七十七兩零經前
司董永芠任内補完過虧空銀六百六十五兩零
陞任布政使博爾多將此節禮俸工銀内借放雍
正二年三年四年豆價竝借放成造雍正四年歷
日共計四款動過銀八千四兩零仍係有著可追
還項又有借放補辦各屬採買商欠廢銅借放修
理明陵借放癸卯正科
恩科文場費用不敷借放代補署司吳應鳳前司董永
芠陞司博爾多各任内差員解送京餉部中兌缺
共計七款動過銀二萬五千七百五十兩零内有
無項可抵者據云有屬欠商欠可抵但原派各屬
率多陞遷事故而原欠商人又多窮亡莫追似此
紙上錢糧(臣)斷難接受料理至博爾多任内尚有
差員解送京餉部中兑缺未補銀一萬七千一十
七兩零更屬無米之炊博爾多仍要將現存節禮
俸工銀兩項下動用抵補(臣)查前項虧空乃係
國帑攸關節禮俸工係各員公議捐解彌補虧空之
銀兩博爾多不將虧空彌補任意支用殊屬不合
除將前項虛懸銀兩一面詳報撫(臣)魏廷珍
題眀追補外謹摺奏
聞謹
奏
博爾多所有虛懸之項一一秉公查揭甚是似此辜負
朕恩之人豈容絲毫姑寬且爾亦豈便代他人任過耶
將其奏摺看過仍交與伊
雍正四年八月十七日江南安徽布政使(臣)石麟
謹
奏為請
旨事竊(臣)案查江南省督恊各標併外營官兵每年應
給俸餉遠者按季近者按月在藩庫支領惟是每
年歲終各營領借次年餉銀數百兩至一二千兩
不等約共借銀一萬餘兩在次年二月起至十二
月止作十箇月扣還歴年由營員詳請督撫批司
查例借給相沿巳久從無掛欠但(臣)若不
奏眀而竟以萬餘兩之
國帑預借兵丁(臣)實不敢擅專合先密
奏應否借給出自
皇恩指示謹
奏
此等事件自應循照前例而行爾之奏聞亦是
同日又
奏為奏
聞事竊(臣)到任以來聞督撫俱不收受節禮(臣)荷蒙
皇上天恩闔家老幼衣食豐足惟有時深感激是以各
屬一切賀禮節禮竝不收受訪聞得陞任布政使
博爾多在任亦不收受節禮惟是雍正二年因伊
母生日收受過各屬壽禮金銀紬緞玉器等項約
共計銀七千餘兩此外如有未盡查出之項另行
奏
聞謹
奏
將所收受盡行查出具奏以聞不可稍為容隠
同日又
奏為遵
旨賑事巳竣恭摺奏
聞事竊(臣)於本年七月初三日接到撫(臣)魏廷珍檄開
准戸部咨開欽奉
上諭軫念泗州被水災黎
命(臣)動支庫銀二萬兩親往泗州散給務使災黎均沾
實惠(臣)跪讀之下謹凛祗遵隨一面檄發告示於
被災處所遍貼曉諭併令該州確查被災人口造
具清册即於初十日前至泗州嚴加查核以杜詭
冒之弊合算名口酌定銀數包封竝無絲毫假手
胥吏(臣)親往各里就近按名散給每大口給銀一
兩八錢每小口給銀七錢内有辛壹等四里田地
被災二三四分雖不蠲免錢糧向有賑粥之例且
田苗亦曾被水窮苦是實(臣)推廣
皇恩亦俱酌減散給每大口給銀八錢每小口給銀四
銀又有既無田地向為代人農工之窮民止有草
房棲身亦被水淹倒塌是雖無田地淹没而現無
棲身之所其苦更甚(臣)亦照成災之例每大口給
銀一兩八錢每小口給銀七錢以上三項共均勻
該州詳稱水勢消涸民間補種雜糧等情(臣)於八
月初三日巳經散竣除具詳撫臣
題覆外合將賑過情由繕摺奏
聞謹
奏
料理甚屬妥恊賑過情形已悉爾其勉之
雍正四年十二月初四日江南安徽布政使(臣)石
麟謹
奏恭請
皇上萬安
朕安覽爾條奏二摺甚屬可嘉如此留心國事將來自
有上進永久受朕恩榮也且聞爾聲名亦好當終始莫
移此志更將一切外吏政務勉力學習
同日又
奏為敬陳管見仰祈
聖裁事竊照外省凡有虧空等案入官田地房屋例應
估價變賣乃歴年久遠徒有變賣之名多未經變
價解部者或田地乏人耕種遂致荒蕪或房屋無
人居住日漸倒塌間有火患燒燬僅存基址者甚
至州縣屢易其人漫無稽查一任胥役掌管將堅
好房屋或大街舖面私租獲利或私行居住或將
田地租榖隱匿入巳種種侵漁之弊莫可枚舉以
(臣)愚見各省凡有入官田地房屋俱應徹底清查
若田地如有荒蕪者查明招佃耕種房屋分别賃
租收息造册送部存案以杜官役侵蝕肥巳之弊
此事若交與州縣官清理不惟刑名錢榖事務殷
繁稽察難周抑或串通胥役從中朦混希圖掩飾
從前之弊終屬無益查同知通判係佐貳閒員應
請
敕部行文督撫遴選廉幹丞倅委令清查必能悉心辦
理按季收租解司造册報部查核或僃賑濟或充
囚糧之用既可節省倉儲經費而入官田地房屋
亦不致荒蕪倒塌似屬有益倘民間如有願買者
不許胥役從中掯勒使費或房屋破損不能如原
估之價尤宜亟為變賣應即令委查之官據實確
勘造册詳報督撫咨眀内部照時値變價不使假
手胥役於中掯勒則民間既無雜項使費自必承
買有人而入官房地皆得盡數變價歸公胥役侵
漁之弊可除矣(臣)管窺之見未知是否伏乞
皇上睿鑒施行謹
奏
該部議奏
同日又
奏為推廣良法以杜虧空事竊照藩庫錢糧從前多
有虧空侵那之弊我
皇上御極以來特設造報春秋二撥之法按季撥解使
藩庫虧空無可掩飾立法盡善為萬世不易之良
規(臣)推廣良法竊以各省道庫錢糧雖有多寡不
一然江安十府糧道每年收放漕項錢糧約計四
十餘萬無異小省藩庫請將道庫實存錢糧嗣後
照司庫一例於每年春秋二季將實在貯庫錢糧
分别應存應解之款盡數登眀造册報部聽候撥
解京餉俾錢糧均有查考按季截解而庫無多積
撥解有時則虧空之弊自可杜絶矣更有請者糧
道專司漕運每歲例應押運過淮抵通在署日少
因公出外日多凡赴淮之後如遇各屬解道漕項
錢糧併支放糧船行月及修船工料等項并各屬
解道糧米雖委佐雜官一員代為收放實係胥役
經手所委之員不過虚應故事竝無稽查之責胥
役縱有弊端莫敢過問查各省藩庫俱設庫大使
管理錢糧出入事有責成(臣)請於江安糧道衙門
比照藩庫之例添設大使一員凡倉庫收放銀米
責成大使稽查則職任既專咎有所歸而銀米出
入自能慎重無弊矣其添設大使之處應令督撫
於佐雜閒員之内可以裁汰者改設一員則官役
俸工即可移彼應此毋庸另議也(臣)謬抒管見是
否可行伏乞
皇上睿鑒施行謹
奏
該部議奏他省糧道有與江安相類者事同一體一併
妥議具奏
雍正五年三月初九日江南安徽布政使(臣)石麟
謹
奏為恭謝
天恩事竊(臣)齎摺人回捧到
皇上欽賜御書福字前來(臣)隨出郊恭迎至署望
闕叩頭謝
恩祗領訖伏念(臣)一介庸材至愚極陋荷蒙
聖主隆恩逾格擢用夙夜兢兢深愧涓埃未效乃奉
賞賜御書
温旨優加
天語勉勵(臣)跪讀之下感激無地自顧何人膺兹
異數受
恩愈重圖報愈難惟有凛遵
聖訓益竭駑鈍終始如一盡心學習永效犬馬之微忱
仰答
高深於萬一耳理合具摺恭謝
天恩為此謹
奏
覽奏謝知道了勉力為之但能將陛辭時所立志向堅
守不移則無往而不是也
雍正五年閏三月二十九日江南安徽布政使(臣)
石麟謹
奏為謹陳侵隠税銀之弊亟宜立法清查以除積習
事竊查民間置買田地房産定例每兩税契三分
雖歲無常額例應儘收儘解乃官胥因循錮弊以
國税作虛名視欺隱為常套分侵肥槖靡不相習成
風若不立法清查流弊將無底止謹就(臣)管見臚
列於後敬為我
皇上陳之
一殷實良民既置産業自必急公輸税焉肯隱匿
取罪惟姦牙勾通胥役侵漁延捺不用司頒契尾
有擅用州縣私票填給者或地方紳衿包攬觀望
每乘州縣陞遷事故離任之時有將白契乞恩蓋
印免其税契者或生監人等素知税契原有侵隠
遂挾制州縣將自巳應税之契求情減半輸税填
給契尾假捏完數造册者究之契册不獨數目懸
殊抑且産業各别種種弊端難以枚舉皆由牙人
從未定匿報之罪業戸税契又無限期悉聽遲早
自便不惟官胥串通捏報而刁詐之民亦生匿契
不税之弊矣以(臣)愚見嗣後凡民間置産請專責
牙人將業戸某人住居某處某月日用價若干置
産若干逐一填具報單赴收税衙門十日一報以
交價之日扣限四箇月如業戸逾限不行呈眀過
戸完税者查出按律治罪仍照契上價値追罰一
半充餉如牙人扶同隠匿不報者别經查出除責
革不許復充外仍於牙人名下計所隠税銀照追
入官如無藩司印尾㦯州縣官擅用私票填給或
白契擅行盖印免税者將州縣官革職計贓治罪
業戸牙人照前分别追罰如有姦牙胥役於正税
之外需索勒掯等弊將該管官照縱役犯贓例議
處如此責成既專匿税之弊自絶而業戸亦不致
滋累矣
一安徽向例用藩司印信契尾轉發州縣如遇民
間上税將司尾填給業戸收執造册報司其中以
多報少實難稽查以(臣)愚見請自議准奉文之日
為始將契尾改刊合同一樣兩張鈐蓋司印轉發
州縣民間上税將所買田地頃畝房屋間數用價
若干完税若干業戸住址逐一據實填註不許絲
毫侵隠一張給業戸收執一張按季送司查核但
此内不肖州縣或將送司契尾與業戸所執兩樣
多寡填報亦未可定接閱邸鈔現經部臣議覆清
查官房一事
聖眀洞鑒外官或有牽制瞻徇之處著吏部將候補候
選之佐貳官員揀選差往酌量分派清查仰見我
皇上至聖至眀無微不燭(臣)請將州縣按季送司之契
尾亦委令清查官房人員順往查對是否與業戸
之契數目相符有無兩樣多寡填報之弊如此試
行觀一年之實數以定課程倘所委官員仍有扶
同隠諱情弊將該員革職加倍治罪庶大破從前
之積習而徹底澄清矣
一外省民間買用人口向無上税之例多有背主
潛匿及拐騙情弊甚至其主窮苦孤寡則欺凌詐
騙強贖強去全無主僕名分皆由一紙白契無足
憑信查京城買賣人口有上税之例官民稱便(臣)
請嗣後漢人無論官員軍民人等買用人口應於
所在地方官照田房税契每兩三分之例上税另
刊契尾由司蓋印轉發州縣填給紅契不獨裕課
抑且使買主收執有據逆奴背主惡習可稍杜矣
以上三條是否有當伏乞
皇上睿鑒施行謹
奏
此事與該督撫商酌如應題奏具疏題請如應咨部咨
明該部可也
同日又
奏為奏
聞事竊照駐防江寧八旗官兵併總督織造筆帖式等
每年冬季三箇月應放本色馬豆一萬四千七百
餘石例於上下江各屬額徵南屯豆協解江寧藩
司按月支放查各屬有離省窵遠者有不通水次
者向來經徵各官聽從民便折色交官轉解司庫
每石折價銀一兩二錢其間完欠不一如州縣偶
被災傷徵解不前或州縣虧空參追均難尅期完
解而應放馬豆必須豫僃難容遲誤歴任布政使
或那正項或借公帑遠赴山東河南産豆地方先
期購買運回以僃支放一面嚴催豆價歸還借項
惟是遠購於産豆之地價値雖賤但路經洪澤湖
豆船重載風濤堪虞(臣)任内將雍正四年分應放
官兵馬豆暫借存庫飯銀遴差就近於邵伯高郵
地方陸續購買以應支放雖價値稍昂實免冒險
遠涉之慮然此採買豆石歲有豐歉價有貴賤如
遇年豐豆賤頗有盈餘今(臣)止就邵伯高郵購買
計盈餘銀三千一百五十兩除另摺
奏眀外所有從前折收購買情形理合僃陳顛末具
摺奏
聞謹
奏
將此項盈餘另貯司庫以僃價貴之年添補不敷方為
允協
雍正五年七月十六日江南安徽布政使今陞山
西巡撫(臣)石麟謹
奏為欽奉
上諭事雍正五年七月十三日接到署江南總督(臣)范
時繹咨前事准吏部咨開雍正五年六月二十日
奉
旨山西巡撫德眀著補授刑部尚書巡撫員缺著布政
使石麟補授布政使員缺著按察使富貴補授欽此
欽遵行文到(臣)伏念(臣)一介庸愚仰荷
聖恩畀以安藩重任年餘以來涓埃未效時切悚惶兹
復蒙
特恩補授山西巡撫聞
命之下感激涕零除循例具本恭謝
天恩外(臣)犬馬戀
主之誠正在繕摺恭請
陛見間又准署督(臣)范時繹准吏部咨開雍正五年六
月二十八日奉
旨石麟任内經手錢糧自無不清之項若俟富貴到任
交代為時尚早著范時繹查明接受交代其布政司
印務范時繹酌量委員署理石麟著即來京陛見欽
此(臣)現候署督臣查眀交代清楚後即趨赴
闕廷仰覲
天顔跪聆
聖訓不獨(臣)獲抒瞻
雲就
日之忱其於邊疆鉅務禆益良非淺鮮矣為此繕摺奏
聞謹
奏
覽爾奏謝知道了來京陛見在即統候面諭
雍正五年八月二十八日新授山西巡撫(臣)石麟
謹
奏為特參州牧不職以肅官箴事竊查直隸知州不
獨有刑名錢榖之任且有表率屬員之責必須年
力精壯勤敏練達者方克勝任(臣)查有安徽屬之
泗州知州張文炳年邁昏庸廢弛政務聲名不好
(臣)時嘗訓導無如終不知改似此昏庸不職之員
貽誤地方斷難姑容合亟特參以肅官箴者也為
此具摺奏
聞伏乞
皇上睿鑒敕部施行謹
奏
該部察議具奏
雍正五年九月二十四日山西巡撫(臣)石麟謹
奏為奏
聞事竊查澤州妖言聚衆一案(臣)欽遵
諭旨自進署後隨又嚴飭密拏兹據澤州知州劉毓嵒
詳稱差役盧廷帶等於九月十一日巳將首惡靳
廣在河南洛陽縣白沙鎮地方緝獲到州錄供起
解等因前來并准河東督(臣)田文鏡咨同前事等
因(臣)隨令澤州將緝獲之差役重加賞賜以示鼓
勵并將案内有名未獲各犯及續經供出之犯嚴
飭澤州及飛咨各省密行嚴拏外靳廣於二十日
已解到省城監禁現在公同嚴究實情另行具
奏今將首惡巳獲情由謹先具摺奏
聞謹
奏
澤州首犯靳廣就獲之處適據王廷揚已奏聞矣
雍正五年十月初十日山西巡撫(臣)石麟謹
奏為奏
聞事竊照山西省城於本年十月初三日午後下雪至
次日清晨止約深三四寸(臣)見同雲四佈所沛必
廣隨行各屬飭查去後據各府州陸續申報所屬
地方於初三日各下雪二三四五寸不等竝稱麥
苗在地欣逢瑞雪滋培大有裨益所有得雪日期
理合繕摺奏
聞伏祈
睿鑒謹
奏
晉省得雪情形欣悦覽之畿内已蒙
天恩兩賜瑞雪矣河南山東二省據報亦同獲霑濡之慶
雍正五年十月二十日山西巡撫(臣)石麟謹
奏為奏
聞事竊(臣)莅任以來即以清理錢糧為首務所有晉省
耗羡一項按雍正元年十一月間前撫(臣)諾岷
奏眀提貯司庫酌量分别支用原屬以公濟公也(臣)
查原
奏摺内開有每年修理城垣衙署并修築汾河堤岸
義學束修沙虎口馬匹料草并倒斃馬匹各衙門
心紅紙張書辦工食布政司搬銀工價提塘報資
等項共需銀六萬四千餘兩(臣)到任後據布政使
高成齡將(臣)冬季養廉銀及心紅紙張修理衙署
賞兵等銀呈送前來(臣)查養廉銀兩乃蒙
皇恩賞給應收之項其心紅紙張修理衙署亦係原摺
内所有之項此二項銀兩(臣)暫收存務期節省不
致虛費至賞兵之銀原摺内竝無此款隨發回布
政司收庫(臣)因此查閱舊存册内有開送程儀酒
席者有開稱部費使用者有開稱進
上土儀往返脚費者每項合計各有四五千兩不等甚
現在催齊各册逐一查核眀白另行具
奏外謹先奏
聞為此謹
奏
覽
雍正五年十一月初六日山西巡撫(臣)石麟謹
奏為奏
聞事竊照收買黃銅器皿一案(臣)欽遵
諭旨於到任後即檢閱舊案自雍正四年二月准到部
咨迄今年餘查司庫及各屬存貯共收過黃銅八
千七百餘觔甚屬寥寥而省城店舖亦有貨賣銅
器者(臣)思下效必由上行立法當從近始(臣)隨將
署内一切銅器當衆曉諭發貯陽曲縣庫并徧發
檄示務使家喻戶曉仰體
皇上屢頒諭旨無非欲使錢文充裕便民日用之
聖心交官給價實力奉行去後兹據附郭之陽曲縣詳
稱奉示收買黃銅器皿自十月初六日起至十一
月初一日共收買銅器一萬六千餘觔又據各屬
報收銅器共有三萬四千餘觔至私錢欽遵
諭旨現在設法漸次禁止收買外所有收買黃銅器皿
漸有成效緣由合先具摺奏
聞再禁止賭博私宰耕牛二案(臣)俱刊發告示徧行曉
諭俾小民洗滌前非仰遵
聖化以副
皇上軫念農耕敦厚民俗之至意兹據陽曲縣詳稱遵
奉示禁現在徧諭訪查力行禁止并飭鄕地牌頭
互相稽察倘一家有犯十家連坐等因到(臣)除不
時訪查外倘有官民仍蹈故轍玩違不遵定行按
法參究所有禁飭緣由合并奏
聞謹
奏
此等禁約行之省城如是稽查可耳至於外府州縣鄉
僻處所須看有司才力何如倘遇無能牧令一任胥役
生事擾民則禁之不如不禁之為愈也慎之務宜婉曲
勸導為主不可徒繩以法
同日又
奏為奏
聞事竊查晉省於本年十月初三日得雪分寸經(臣)具
摺奏
聞嗣於十月二十二十一日省城復得雪二三寸又據
各属報稱於十九至二十二等日各得雪三四寸
至七八寸不等等因到(臣)伏思麥苗初長連得瑞
雪滋培更見青葱鬱茂此皆我
皇上以大孝至仁教養天下故爾疊召
天和(臣)與闔屬官民惟有額手歡呼共慶昇平之盛而已
所有得雪日期理合恭摺奏
聞謹
奏
覽奏深慰朕懷直隸近日得雪情形大略相同河南通
省竟得盈尺之雪宜乎吾民之慶喜也
雍正五年十一月二十一日山西廵撫(臣)石麟謹
奏為奏
聞事竊(臣)接怡親王書信内開雍正五年十一月初三
日奉
上諭目今西藏之事差大臣前往辦理其跟隨兵丁所
用糧餉需騾䭾運令山西河南各採辦三千頭著該
督撫動支正項錢糧採買按價給發俾其足用不得
絲毫派在地方累及小民亦不許地方官員人等有
捐助之事或存公銀兩有可動用者著動支應用在
該督撫酌量可密寄信與伊等知之欽此寄信到(臣)
查此案䭾騾定限眀年二月交齊(臣)於接准部咨
之日即查眀産騾處所按其地方之大小分派騾
頭之多寡飛飭各屬星速購買其應用價値(臣)隨
檄令布政司於庫貯耗羡公用銀内動支委員分
發各屬揀擇臕壯照數購齊以便依限解交并出
示曉諭毋許絲毫派在地方累及小民如有借端
派累不時查參謹將動用耗羡銀兩飛飭購買緣
由繕摺奏
聞謹
奏
此番採辦若稍蹈科派前轍滋累百姓汝即為負朕簡
用矣慎為之倘微有風聞汝領罪不起當再三嚴飭屬
員汝復加意訪察毋忽
同日又
奏為請
旨事雍正五年十一月初十日據按察使蔣泂詳據大
同朔平寧武三府申稱竊查大同府屬之陽高天
鎮二縣朔平府屬之右玉左雲平魯三縣寧武府
屬之寧武偏關神池五寨四縣俱係以衛改設竝
無監倉現在各縣俱有命盜重犯暫借民房店戸
撥役看守巳及兩年前經累次估計建造監獄清
册附於建造各衙署清册一併申請院司
題咨建造未蒙准允除將原估各册申請藩司具詳
外職府等以監獄未造心懷殷憂懇詳轉請等因
到(臣臣)隨一面批飭速將重犯嚴加防範務保無
虞一面檄令布政司將此九縣監獄工價先於現
貯司庫耗羡銀兩内每縣暫行發銀一百五十兩
飭令印官即日購料興工外(臣)查舊案新設朔平
等府及所屬各縣應設衙署監獄原
題内係請動正項錢糧建造因估價未確屢詳屢駁
是以因循二載尚未
題覆今催據布政司高成齡詳稱除有衛所舊署改
設外應建朔寧二府所属之各衙署竝監獄等處
共需銀一萬四千兩有零請動地丁錢糧應用册
報前來(臣)因所估工料仍未確實現在批令核減
俟核確之日一面具
題一面給銀建造(臣)思此項添建衙署監獄乃係地
方公務所需工料銀兩似不必動用正項錢糧應
於司庫現貯耗羡銀内動用以為建造之資實屬
以公完公是否如此辦理(臣)未敢擅專相應據實
具
奏請
旨遵行謹
奏
據奏既動耗羨銀興工建造可無庸具題於工完之日
或咨部存案或摺奏以聞
雍正五年十二月初十日山西巡撫(臣)石麟謹
奏為遵
旨定議謹先奏請
睿裁事竊查晉省各案虧空錢糧布政使高成齡前護
撫印時曾將酌議查追虧空之法等事繕疏具
題奉
旨此案應如何追完之處俟石麟到任後與高成齡悉
心定議具奏如不能清伊都立高成齡不能辭代賠
之責也欽此(臣)到任後即與高成齡悉心查議各案
虧空今查得有可著追銀四十三萬七千六百九
十六兩零其中有虧空各員原籍家産已估計而
尚未變解者此係原籍地方官未定有例限處分
以致任意遷延今議請
旨敕部行文各省著落原籍地方官凡屬虧員原估衣
飾等物定限文到四個月内即照數變解如違限
不行變完將該地方官由本省督撫參處其田地
房屋如果一時無人承買即行入官召租仍不時
變賣一面知會晉省於虧員名下合算巳未完數
目報部庶虧項可清而衣物田房亦免消耗荒圯
之虞矣有審眀應著落上司分賠并開出借欠及
認還者此等人員多係在於隔省雖往返咨催或
稱現在設措或稱竝無借欠輾轉推延終無完解
今查分賠中如前任撫(臣)德音布政使蘇瞻森圖
名下各有應賠之項此在京之員請就近於刑部
監追其餘毋論現任與候補候選人員俱
題參革去官職發往晉省如係無職之人則晉省徑
行委員往提將分賠認還二項人員即便監追其
借欠一項人員内如有未認眀借欠者俟到晉之
日審眀確實若果係虧員牽扺竝無未清完者即
題請開復發回其應還銀兩仍著落原虧空人員名
下追補如巳審眀實係借欠未清完者亦照分賠
認還人員一例監追已經在晉者以奉文之日為
始未到者以到晉之日為始俱再限一年追補一
面即查其各家産變抵能限内全完則請開復釋
放倘逾限不完則察眀情由分别治罪其各完不
足數銀兩俱著落不早行催追之前任撫(臣)伊都
立布政使高成齡名下逐案各半賠補全完俾帑
項有著而情罪亦允當矣其有著之中除分賠認
還等項外尚未足數仍應向虧員名下追補并民
欠撥補等項(臣)現在嚴督承追各官勒限追比務
期完報統於雍正七年限内清楚至期如有未完
請將虧員即照侵盜錢糧例按現在未完之數治
罪未完銀兩著落四股賠補以現今承追之州縣
官賠補一股督催之院司府官各賠補一股則承
督各官咸知儆惕上緊追比而無瞻徇延緩之弊
矣再查前疏内開無可著追者共銀一十一萬四
千七百五十九兩零今查此内有任所承追官雖
出具竝無隠漏保結而原籍地方官尚未送有印
結者現在復行嚴查如果實係家産盡絶追無可
追抵無可抵者雖日事監比終於
國帑無補此等人員不特法無可恕而且再為延挨
反起未完各員觀望之心應照侵盜錢糧例按現
在未完之數即行治罪如本人已故即將妻子照
例治罪其未完銀兩請動原議彌補虧空之耗羡
銀補完庶虧空之員皆知畏懼而
國帑亦不致久懸也以上各條(臣)與高成齡查議惟
分賠等項如不能清著落伊都立高成齡代賠及
有著之項不能催追完足著落承督各官分賠之
處在高成齡俱以此時不必預先議定係(臣)自行
酌定應否如此著落辦理(臣)未敢擅便謹先具
奏伏乞
皇上睿鑒施行謹
奏
朕惟欲事體妥協情罪允當不使貪饕者漏網賣法沽
譽者逍遙事外耳汝領會朕意秉公酌妥於開印後具
題可也至於高成齡在任日久各項俱伊經手若不令
暫離恐終難徹底清晰汝意如何據實奏聞
雍正五年十二月十八日山西廵撫(臣)石麟謹
奏為奏
聞事雍正五年八月内護撫(臣)布政使高成齡接准部
咨令將殺虎口應否設立關門之處會同右衛將
軍查眀奏
聞一案(臣)到任屢經檄飭布政司查議去後總無確切
定議詳覆(臣)查殺虎口地處邊疆應否設立關門
必將地勢情形及有益無益之處確勘詳查方得
定議何敢草率從事(臣)擬於正月初四日親往殺
虎口確勘眀白其應否設立關門即可與右衛將
軍(臣)色穆德面為詳酌定議
奏請
皇上睿裁且邊疆營伍情形(臣)亦得閱歴稽查矣理合
具摺奏
聞謹
奏
汝往勘眀定議甚好但色穆德値來京陛見之班到彼
未必得與之相晤耳伊乃識見庸平之人在彼與否毫
無關係汝竟相度形勢自立主見具奏以聞可也
同日又
奏為奏
聞事竊據河東鹽法道朱一鳳呈稱本年十一月十九
日准運同王又樸牒呈據中東西三場大使等申
稱據商人周斯盛等報稱自十月初三日以至十
一月初七八十一等日池内各畦皆有自生之鹽
約共收鹽有七百萬餘觔等情呈報前來據此隨
率同運同王又樸親至池内驗看果見池畦皆有
自生之鹽隨令衆商收貯訖詢諸耆老僉云未見
考之歴代實屬罕聞除報明鹽院外事關嘉瑞擬
合報眀等情到(臣臣)查河東鹽産於池俱係四五
六月間人力澆曬而成今於十月十一月内池内
各畦皆有自生之鹽共計七百萬餘觔此皆我
皇上恤商愛民至誠感格是以池鹽獻瑞曠古希聞應
聽河東鹽臣查眀起止月日産鹽確數作何定議
題報外事關池鹽嘉瑞理合具摺奏
聞謹
奏
業據鹽臣碩色奏聞矣知道了
同日又
奏為遵
旨查奏事竊查按察使蔣泂以布政使高成齡派捐養
廉抵補耗羡以及應給之銅價先農壇監獄等項
工料價値遲延不發等因繕摺具奏奉
硃批諭旨將此摺密與廵撫石麟看若查有實據即具
疏嚴參欽此(臣)查地方緊要公務如收買銅器以資
鼓鑄一項此我
皇上軫念錢文為民間日用之需務使充裕以便民用
之至意布政使高成齡自應上緊辦理廣買銅器
核實定價給發現銀乃遲延不發致屬員亦遲緩
查收自奉准部文之後一年有餘僅收買銅器八
千七百餘斤(臣)到任檄催始現在給價而各屬亦
紛紛具領則從前奉行不力高成齡難辭其咎又
如各省設立先農壇一案此我
皇上祈榖重農之曠典理應即行核實給發料價乃高
成齡以各屬造報浮多久不給發及(臣)查催之後
陽高等九縣應添設衙署監獄一案理應核實速
(臣)因監獄乃繫囚重地刻不可緩隨一面於耗羡
銀内飭發建造一面繕摺具奏仰蒙
睿鑒在案以上三項(臣)到任後俱已嚴飭現在辦理查
高成齡身任藩司仰沐
皇上高厚之恩自應力圖報效乃辦事因循實屬玩忽
但就此三項而論有因州縣估價浮多輾轉駁減
有因從前撫臣亦不上緊督率遲延之咎似不在
高成齡一人是以(臣)只嚴督辦理而未參
奏也至於派捐養廉抵補耗羡一項(臣)密加訪察詢
之署太原府事同知徐大枚并寧武府知府郎瀚
俱稱布政使高成齡因(臣)嚴查耗羡恐有不准銷
算之項曾有欲捐養廉之說而實未舉行派捐收
受等語(臣)荷蒙
聖恩逾於格外若高成齡果然派捐染指何敢稍為徇
隠以負
皇上委任之至意但(臣)再四訪查高成齡雖有欲捐養
廉之說實未舉行派捐收受可否免參出自
天恩(臣)未敢擅便理合據實繕摺具
奏伏乞
皇上睿鑒謹
奏
既據查眀若係如此何必題參高成齡之可取處只有
謹飭錢糧一節所以初睹蔣泂前奏朕甚訝之假使果
真則是其人一無可取矣
同日又
奏為奏
聞事查得藩庫存貯耗羡一項雖充公用理應慎重節
省不得混行動用除將應動不應動之處(臣)逐一
分晰另摺具
奏外查陞任撫(臣)德眀在任時曾支過雍正五年春
夏二季操賞兵丁銀一千兩嗣於十月内德眀差
家人赴晉領取
皇上賞給養廉銀兩聞(臣)清查耗羡隨將前項操賞兵
丁銀一千兩解還司庫以歸原款又查按察使蔣
泂雍正四年内多支取刑名部費銀一千兩兹據
布政司詳稱蔣泂於十二月十四日移還補項是
以今具摺内不應動用項下俱未有列入理合繕
摺奏
聞謹
奏
百凡果能公正無私則人皆率從自有益於國家也即
此非眀驗歟
硃批諭旨卷二百十七之一
欽定四庫全書
硃批諭旨卷二百十七之二
硃批石麟奏摺
雍正六年正月初四日山西廵撫(臣)石麟謹
奏為遵
旨據實奏
聞事竊(臣)前議奏晉省各案虧空一摺奉有
硃批(臣)跪讀之下仰見我
皇上至聖至眀無微不燭(臣)查高成齡陞任布政使歴
今四載有餘凡於錢糧事務俱伊經手不無瞻徇
之弊且今又擬有著落賠補虧空之項若仍令在
任恐致掩飾牽混以(臣)愚見自宜令其離任則一
切錢糧易得清楚除酌議追補虧空之案開印具
題外(臣)謹據實具摺奏
聞謹
奏
令其離任固是但一時未得勝任之人且爾到任未久
諸凡尚須協助稍遲數時候朕有旨此其間爾宜更加
審度如查無通同欺瞞情弊為人尚屬和平有守熟練
地方有可惜處據實再奏以聞
雍正六年正月二十二日山西廵撫(臣)石麟謹
奏為請
旨事竊(臣)前奏殺虎口應否設立關門之處擬於正月
初間(臣)親往確勘一摺奉有
硃批(臣)隨於本年正月初四日起程前往於初九日到
彼逐一查看得殺虎口外係蒙古地方前朝建築
邊牆設有馬市樓一座下設闇門四層門洞低狹
只可單身行旅徒步出入自我
朝定鼎中外一統口外歸化城即為貿易之所商民往
來交易日盛順治八年遂設監督一員於此經收
税課闇門之西有大河一道按之誌書詢之土人
前眀萬歴年間於河上接連邊牆建立萬全橋一
座計十九洞又於闇門之西萬全橋之東中間建
立大樓一座後於康熙五年因暴雨水漲將萬全
橋東邊六洞半并大樓一座連邊牆共衝倒六十
餘丈橋下前後遂致沙泥淤塞水不歸橋下而移
向衝決之河口流出口外至康熙三十三年間因
設右衛將軍建造營房出口砍大青山木植以闇
門狹小難以拉運車輛遂於倒缺之處闢立木栅
欄以通往來因而貨物駝馬牛羊亦從此出入商
旅稱便監督亦隨於此立一收税所徵收税銀而
河口亦設木栅以為遮攔撥有滿洲同綠旗官兵
於闇門木栅欄關口及河口東西兩岸查看出口
禁物相沿已久今原任監督(臣)三保條奏殺虎口
應照張家口等處之例於現今收税木栅欄關口
設立關門等因(臣)查自設立木栅欄關口以來業
經多年商旅雲集於此外藩蒙古往來進
貢絡繹不絶若於木栅欄關口設立關門查關口之
去河口僅十餘丈勢必於河口築隄保護將萬全
橋下前後淤泥挖去使水仍歸橋下并補修橋洞
邊牆而後方可垂久若不修河口并萬全橋洞邊
牆則未能接連雖設關門亦不能如張家口等處
關門之壯麗也且挖驗河口之土深至五尺俱係
沙礫即使補修橋洞邊牆設立關門無論錢糧浩
繁而一經暴雨沙礫之土鬆泛易於侵削難以保
固是徒費錢糧未有裨益以(臣)愚見莫若仍照舊
制嚴飭滿洲綠旗官兵加謹看守毋庸更設關門
之為便也(臣)又查看得闇門之去木栅欄僅十餘
丈之地一切貨物自應俱從木栅關口輸税出入
今查肩馱背負輕小之貨又有從闇門出入者雖
監督亦遣人於此稽查恐不能無賣放隠漏之弊
且一處關口設立兩門亦屬未便似宜將此闇門
竟行封閉使大小輕重貨物俱由木栅欄關口輸
税以歸畫一但(臣)愚昧識淺所議未知當否謹將
看過情由先行具摺奏
聞伏乞
皇上睿覽指示遵行謹
奏
覽所奏情形原委甚屬詳悉但此事全憑爾斟酌定議
朕未親歴其地不便指示是與否也
同日又
奏為奏
聞事雍正五年十二月十九日接到大學士朱軾等來
字内開雍正五年十二月初二日吏部將原任大
同通判王琠帶領引
見奉
旨王琠著補授廣西養利州知州欽此又奉
諭旨王琠家屬在晉爾等寫字與山西廵撫布按令其
酌量差員將伊家口送往粤西欽此字寄到(臣臣)隨
查明王琠在普家屬酌量自普至粤應需盤費(臣)
給銀四百兩布按兩司各給銀二百兩共銀八百
兩内交給王琠家屬銀七百兩又差(臣)標把總劉
成文護送給發往回盤費銀一百兩巳於雍正六
年正月十一日自普起程赴粤訖為此具摺奏
聞謹
奏
所奏知道了
前因藩司缺未得相宜之人故於爾摺内有暫留高成
齡之批諭今已得人另有旨諭部矣知之
雍正六年二月初二日山西廵撫(臣)石麟謹
奏為請
旨事竊(臣)查得普省民間完納錢糧整戥完納者少或
數錢或數分零星上納者多州縣拆封以數十戥
之秤收而併作百兩一平之彈兌其中不無多餘
謂之併頭此原非額外加耗亦非重戥秤收所致
乃零收總兌自然而有之贏餘也(臣)隨行查各府
州去後今據覆稱各屬徵收錢糧每百兩除原定
火耗之外尚有餘出併頭銀二兩等因(臣)查普省
每年額徵錢糧共二百八十二萬餘兩每百以二
兩計算一歲共應有併頭銀五萬六千餘兩伏思
州縣各官巳蒙
皇恩賞給養廉起解錢糧又另給有傾銷脚價等費則
併頭銀兩自不應仍歸州縣請將此項亦令州縣
按數同耗羡一併解交司庫嗣後遇有解京餉之
飯食補平等費即於併頭銀内動支其餘存貯司
庫以僃地方之公用如蒙
俞允即以雍正六年為始開徵後飭令各州縣照數起
解倘州縣因此項解交而有加耗者(臣)不時稽察
嚴參應否如是理合繕摺具
奏伏乞
皇上睿鑒施行謹
奏
此項不應令州縣解交司庫仍少留餘步為是若耗羡
之外又收贏餘倘不肖有司從而加耗則民力其何以
堪耶
同日又
奏為遵
旨密議覆奏事竊(臣)於雍正五年十二月初八日接准
怡親王戸部尚書(臣)蔣廷錫來字内開
上諭一道令河南山西山東三省督撫密議會商每省
於步兵内挑選二千人以僃明年秋冬調遣其人
須揀老實壯健不必長於弓馬但可以駕車開墾
等事之用者若步兵不足即於馬兵内挑選等因
到(臣)奉此又於雍正五年十二月二十日接准怡
親王大學士(臣)張廷玉戸部尚書(臣)蔣廷錫來字
内開前所寄挑選兵丁之信原奉
上諭有不必長於弓馬但能演放鳥鎗併可以駕車之
用者寫信時少寫能演放鳥鎗字樣兹特再信知
大同鎮標内挑選八百名以足二千名之數除弓
馬不必論其優長外務期能演放鳥鎗并老實壯
健可以駕車開墾等事之用者方准挑取但為期
尚早未敢預洩(臣)惟密札轉囑兩鎮令其密行挑
選造具花名清册存案俟欽奉
十箇月内家口乏用似應分作四分臨行先給一
分將三分當面封貯公所去後五箇月令其家屬
再領庶行者居者之心均可以相安而不致懸念
矣其各兵行裝衣服等項(臣)查行裝可以畫一製
僃而衣服必須照其身軀分别肥瘦長矮似不便
查兵丁各有鳥鎗弓箭腰刀等項器祴似應令其
隨帶而行以僃臨時操演至於盔甲旗幟似可不
必帶往其所需鑼鍋帳房應照營内定制每兵五
名共給各一件每兵五名再買僃馱驘二頭鞍架
俱全以負載行裝等物至所挑之兵俱屬步兵似
可無庸給與馬匹騎坐再查兵丁係各營挑選彙
集若不委官管領任其散行恐途中不能遵守紀
律似應照依營中舊制預行酌量派委平日管轄
之官或遊擊或都守併千把總領旗等數員率領
前行到彼處地頭或令其交眀彼處該管將官使
各員即回原任㦯竟令其管轄至二十箇月後掣
回之時率領各歸營伍其領兵各官之路費銀兩
伏候
諭旨到日(臣)再查其品職大小路途遠近時日久暫酌
形先為恭摺密
奏但(臣)等智識短淺是否合宜伏乞
皇上訓示遵行謹
奏
事同一體不便稍有參差總於豫督田文鏡處畫一行
之
同日又
奏為欽奉
上諭事雍正五年八月十三日前護理山西撫(臣)高成
齡准禮部咨祠祭清吏司案呈禮科鈔出浙江巡
撫李衛題奏浙江西湖
聖祖行宫一疏奉
旨
聖祖仁皇帝念切民生省方問俗不費地方一絲一粟每
次頒發
諭旨甚明此天下臣民所共知者至於
駐蹕之所地方預僃行宫乃出於臣民愛戴之心不能禁
止亦天下臣工所共知者今行宮既屬閒設每年修
葺需費防護需人在本地有司未免又多一番經理
非所以體
聖心而惜物力也李衛所奏甚是即照所請行其餘地方
有行宫之處如何辦理方為妥協著該督撫會同該
管官悉心商酌具奏請旨該部知道欽此欽遵鈔出
到部相應通行直隸各省地方有
行宫之處該督撫會同該管官欽遵
旨内事理悉心酌議具摺請
旨可也等因准此隨經行司欽遵查議去後兹據布政
司詳稱據代州所屬之五臺縣申稱查得五臺縣
之五臺山於康熙三十一并五十年曾經
聖祖仁皇帝巡幸
駐蹕普省官民愛戴建有
行宮三處一在菩薩頂一在射虎川一在羅㬋寺今三處
行宫雖皆空閒然俱在各寺之内現有喇嘛朝夕看管似
無庸另延高僧應否即令本寺喇嘛在内焚修照
舊看管至三處
行宮現今存貯物件惟黃色團龍椅墊及門簾包袱等物
民間不敢用者解送
内庫外其餘即留為供佛之需等因議詳前來(臣)覆
核無異謹繕摺請
旨伏乞
皇上睿鑒施行謹
奏
五臺行宫仍應照舊毋庸另議延僧爾所奏請是
雍正六年二月十八日山西巡撫(臣)石麟謹
奏為奏
聞事竊(臣)仰蒙
聖恩畀以撫普重任凡文武大小官員不時稽察前訪
聞得太原鎮(臣)袁立相染有痰疾因其駐劄平陽
未能覿面近有平陽府知府樊錢倬因公來省(臣)
細問情形據稱袁立相日常辦事照舊動履亦與
平時無異惟形容消瘦語言蹇澀不眀似乎痰氣
積滯等語(臣)查平陽乃緊要重地鎮臣係封疆大
僚(臣)既聞袁立相染有痰症理合奏
聞謹
奏
袁立相患病情形奏聞甚是近日若何問明再奏以聞
尚不至於昏憒猶可令其將就在任若心内不明縱能
勉強辦事地方關係緊要豈可因循貽誤耶
雍正六年二月二十八日山西巡撫(臣)石麟謹
奏為奏
聞事竊照普省入春以來據各屬申報於二月初三四
至初十等日各得雪二三寸至六七寸不等十六
日得微雨近又據各屬報稱二月二十一二兩日
得雨雪五六寸不等在地麥苗連得滋潤更見青
葱長發此皆我
皇上愛養民生至誠感格是以雨暘時若普利田疇所
有得過雨雪情形理合奏
聞謹
奏
各省據報春澤情形山右近隣畿輔正爾懸念今覽此
奏朕懷深慰但不可肆志當益加勤慎清理刑名為第
一要政念念秉公時時存誠自必常蒙
上蒼垂佑也勉之敬之
雍正六年三月十一日山西巡撫(臣)石麟謹
奏為奏
聞事竊查臨普縣姦民師刑樊中花張臣等聚衆鬧縣
已獲之樊中花張臣復越獄脱逃一案經(臣)將疎
忽之該縣知縣劉國琮
題參一面委絳州知州萬國宣與署縣事萬全縣知
縣杜庭珠懸賞協拿去後今於三月初九日據萬
國宣等報稱師刑等藏匿不出指使村民彼此固
結恃險負嵎又復聚衆持械拒捕傷死捕役三名
受傷者數人師刑等仍畏罪藏匿(臣)查臨普風俗
素稱刁頑師刑等今復敢聚衆拒捕傷人實法所
刻不容逭但愚民多係被其煽誘一時難以盡究
(臣)隨出示曉諭專拿首惡兇犯復懸賞設法緝拏
獲犯之日即按律究擬具
題再查臨晉縣止有城守把總一員不足以資彈壓
(臣)一面調委蒲州營守僃楊名臣帶兵一百名前
往縣城暫駐彈壓外事關姦民拒捕傷人理合先
具奏
聞伏乞
皇上睿鑒施行謹
奏
觀此強横不法光景又一翟斌如之案矣速行嚴拏毋
得少有疎忽兵止百名似覺人少力單凡事當防未然
不可輕忽常將小事作大事辦方好佈置切須周密勿
致再失機宜臨晉地當四達宜預選捕役兵丁派令分
路堵截以防其逸脱遠颺此為最要特諭
雍正六年三月二十二日山西廵撫(臣)石麟謹
奏為奏
聞事竊查臨普縣姦民師刑樊中花張臣等聚衆拒捕
傷人前據絳州知州萬國宣等具報(臣)隨發示曉
諭懸賞緝拏并即委蒲州營守僃帶兵前往彈壓
當經繕摺奏
聞續准太原鎮(臣)袁立相咨稱據蒲州副將薛鳳翼具
報亦即遣兵三百名前往臨普相機協拿等因今
於三月二十日據署縣杜庭珠申報出示懸賞嚴
拏間蒲州副將薛鳳翼到縣有把總徐雲赴該村
拏獲首犯師刑到縣收監訖并准太原鎮臣咨會
首犯師刑已經捉獲投首將前遣兵三百名内撤
回二百名仍留一百名協同彈壓查拏未獲各犯
等因各到(臣)除仍嚴行該州縣等將樊中花張臣
并拒捕傷人兇犯設法協拏務獲究擬具
題外所有首犯師刑已經拿獲緣由理合先具奏
聞謹
奏
據奏拏獲首犯知道了此等不法刁徒竝始初孟浪激
成之劣員俱不可絲毫涉於姑息以圖將就結案了事
務須徹底根究眀白嚴懲示儆
雍正六年四月十八日山西廵撫(臣)石麟謹
奏為奏
聞事竊照普省正二月間連得雨雪麥苗出土青葱鬱
秀經(臣)具摺奏
聞乃自三月望後以來雨澤稍缺麥苗望雨正殷兹於
四月十五日據平潞二府澤蒲解絳四州報稱四
幸三四日即愈不致傷人(臣)隨遍示丹方飭令各
屬建醮祈求已經漸次平安事關地方旱疫理合
繕摺奏
聞謹
奏
今歲時氣流行各省俱有沾染病者頗多仰蒙
上天慈佑不數日即愈為可幸耳
同日又
奏為恭繳耗羨
黃册事竊(臣)於雍正五年九月二十七日跪請
聖訓之時經陞任撫(臣)德明於
御前將晉省雍正三年分耗羨奏銷
黃册一套交(臣)當即敬謹祗領到任後隨查各年耗
羨銀兩多有濫用之項自雍正元年起至五年止
逐一清查今已將不應動用及動用内核減之各
項款數目并應令賠補之各官職名造册具
題追補外所有原領
黃册一套理合恭繳為此謹
奏
凡百處不宜過刻此册留内無用仍發還與爾收存本
省可也
同日又
奏為遵
旨再行奏
聞事竊太原鎮(臣)袁立相患病緣由經(臣)具摺奏
聞奉有
硃批(臣)隨細加訪察俱稱袁立相患病巳有半載日常
辦事心内尚自眀白惟語言應對不眀因袁立相
駐劄平陽(臣)未能覿面前有汾州府知府白映棠
因公來省問據禀稱鎮(臣)袁立相前赴汾州看兵
曾經面會心内眀白惟語言蹇澀等語與(臣)訪聞
無異理合遵
旨據實奏
聞謹
奏
知道了總兵袁立相實為武臣中之難得者
雍正六年四月二十七日山西巡撫(臣)石麟謹
奏為奏
聞事竊普省雨水缺少情由經(臣)於四月十八日具摺
奏報(臣)與各屬俱各虔誠修省設壇祈禱今省城太
原府於四月二十一日得雨寸許又據各屬陸續
申報代州應州屯留壺關長治五臺繁峙廣昌垣
曲等州縣均得雨霑足其餘各屬亦得雨二三四
五寸不等尚有未霑足者(臣)等現在日事祈求所
有各屬二十一日得雨情形理合奏
聞謹
奏
河南與晉省接壤試觀大法小廉民懷吏畏一切刑名
錢榖驛站塘汛井井有條河工堤岸修築鞏固直省中
實為第一整理省分而年來雨暘應時連獲豐收徵驗
亦遂不誣爾能知此朕則更無可諭矣
同日又
奏為請
旨事竊照大同鎮(臣)祖秉衡親母張氏於本年四月十
八日在署病故例應丁憂經(臣)另疏
題報外查大同鎮地處邊疆所轄各營路甚屬緊要
鎮(臣)祖秉衡莅任以來實心辦理諸事整飭文武
和衷兵民悦服皆在
聖眀洞鑒之中伏懇
皇上天恩令其在任守制其於邊疆營伍地方均有裨
益(臣)因地方起見不揣冐昧據實陳
奏伏候
聖裁為此謹
奏
不待爾之奏請自必留其在任守制也
雍正六年五月十六日山西廵撫(臣)石麟謹
奏為欽奉
上諭事雍正六年五月十二日接到怡親王大學士(臣)
張廷玉字開為臨晉縣匪類脱逃一案於雍正六
年五月初六日欽奉
上諭一道轉寄到(臣臣)跪讀之下不勝惶悚伏思(臣)何
人斯乃蒙
聖恩不加罪譴
特賜訓誨天高地厚之恩感激涕零隨傳示按察使蔣
泂欽遵外查臨晉縣姦民師刑張臣樊中花等先
既聚衆鬧縣後復越獄脱逃(臣)據報之日當即飭
令出示懸賞嚴拏并將疎縱之知縣劉國琮參革
隨委臨晉接壤之萬全縣知縣杜庭珠署理印務
并委絳州知州萬國宣協同嚴拏而師刑等復敢
拒捕傷人(臣)隨咨會太原鎮(臣)袁立相撥兵彈壓
查拿當據首犯師刑自首提解省城其張臣樊中
花藏匿不出又檄諭蒲州營副將薛鳳翼撥兵於
要隘處所堵禦稽查復節次嚴催該州縣選差嚴
緝仍將張臣樊中花二犯之家屬嚴行追比又面
諭蔣泂差人密訪該二犯潛匿確所并將師刑供
出拒捕之樊壽花張舉等一併協拏嗣於四月初
六日據署縣杜庭珠以怔忡病發兼染時症難以
辦事具詳(臣)迅飭蒲州知州崔佩速赴該縣督緝
務獲又將奉
旨命往山西以州縣補用之閻鈵委其署理臨晉縣印
務諄諄面諭令其設法緝拏兇犯緣彼時杜庭珠
因病仍回本任而知州催佩又往猗氏縣盤倉復
改委閻鈵前往署理以致彌月無官有稽比緝(臣)
身任封疆此等姦徒不能即獲究治致稽時日疎
忽之咎實所難辭况(臣)才識短淺屢蒙
皇上天恩逾於常格雖粉身碎骨尚不足仰報
高厚於萬一若不實心辦事即為天地之所不容矣至
鎮(臣)袁立相以姦民未能就獲慎重地方秉公具
奏(臣)方感激之不暇何敢少有含怨之心再五月初
七日據署縣閻鈵禀稱現在勒比查拏(臣)又飭令
該州縣會同武員將張臣樊中花等迅速協拏務
獲即行另
奏外所有微(臣)欽奉
聖訓感激惶愧之忱謹繕摺奏
謝仰祈
睿鑒謹
奏
於此一事觀爾景况實係心有餘而力不足也若不勤
以補拙虛衷博採借人之才為才資人之力為力則恐
有覆餗之虞兩司設不稱職尚頼督撫糾正至若督撫
之任通省官民休戚相關措施稍涉乖謬餘且勿論雨
暘必不協和年歲定多歉薄即如臨晉正值有事之際
豈容曠月乏官料理隨又委一試用新員攝署將從前
妄行之人竝不參處示懲似此懈弛犯何能獲事何能
集尚有何顔粉飾支吾以奏聞於朕耶朕經諄諄訓爾
若不向受福根本處追求亦奚能為勉之慎之為督撫
者只一不能用人識人則不克勝封疆之寄矣縱能此
二者倘於公勤二字絲毫未盡欲望屬員真心實力代
爾任勞任怨亦無有是理試觀田文鏡李衛亦丈夫也
伊二人無他技術公勤而已今若仍不愧勉則虛負朕
恩殊為可惜也
雍正六年五月十八日山西廵撫(臣)石麟謹
奏為奏
聞事竊照臨晉縣姦民張臣樊中花脱逃未獲一案今
於五月十七日據蒲州知州崔佩報稱臨晉縣越
獄要犯樊中花於五月十二日據捕役張威鳳等
在於接壤之陜西朝邑縣地方拏獲并請護送到
州除將該犯暫羈州監飭縣選差幹役領解赴轅
聽候審究合將拏獲日期申報等情到(臣)除飭令
將樊中花嚴加押解來省究訊確情并飭將張臣
及拒捕等犯速即緝拏務獲解審外所有獲到樊
中花緣由先行繕摺奏
聞謹
奏
原係極易為之事總因漫不經心懈忽之故所以稽延
至今始就獲耳朕實代汝愧之
雍正六年六月初八日山西廵撫(臣)石麟謹
奏為欽遵
聖訓恭謝
天恩事雍正六年五月二十九日(臣)齎摺把總回署接
到
硃批諭旨隨恭設香案望
闕叩頭謝
恩訖伏念(臣)蒙
皇上簡畀隆恩撫晉以來自愧知識短淺種種不逮乃
荷
聖恩浩蕩不即加罪譴復蒙
鑒(臣)之心諒(臣)之力
教(臣)以知人用人之道
勵(臣)以惟公惟勤之志此皆
聖主勉(臣)望(臣)之深是以屢蒙
訓誨諄諄有加無巳(臣)跪讀之下不禁感愧汗流敬錄
聖訓朝夕虔誦凛如
天威咫尺時加警覺愧勉惟有盡心竭力公勤辦事以
贖前愆仰報我
皇上生成教訓之恩於萬一耳所有微(臣)感激下悃理
合恭摺叩謝
天恩謹
奏
覽奏已悉勉之若不能令吏畏民懷如何辦集通省政
務然民懷之道非徒事姑息也但能察吏民自懷矣吏
畏之道亦非專用威嚴動輒參劾也克盡公勤吏自畏
矣惟務本毋逐末奉朕訓諭心悦誠服孜孜實力為之
好惡不偏勸懲得當斯即公以馭下勤以補拙之謂捨
此别無良策也勉之慎之
雍正六年七月初八日山西廵撫(臣)石麟謹
奏為奏
聞事竊照晉省春夏之交雨澤稍欠業經(臣)繕摺具
奏仰賴
皇上洪福自四月二十一日以後連得雨水四野霑足
兹據各屬陸續報稱二麥收成自五六分至七八
九分不等現在雨水調勻秋禾俱青葱茂盛各等
情前來理合恭摺奏
聞謹
奏
地方上值爾此等廵撫朕之洪福亦何自而來
同日又
奏為奏
聞事竊查臨晉縣鬧縣一案蒙
皇上特命光禄寺正卿(臣)王璣來晉辦理(臣)於七月初
七日據按察使蔣泂具文申稱會同
欽差辦理臨晉縣鬧縣一案多方曉諭宣布
皇仁又復捐給重賞設法招致今扶老攜幼回村復業
者千有餘人其鬧縣拒捕各犯除先獲之師刑樊
中花王彪外又有張景師張克耀等及實在鬧縣
之張臣㦯自行投首或密行擒獲首從皆無漏網
良善毫無波及閭閻安業地方無事業經移會太
原鎮將派撥防守兵丁一百名撤回理合報明等
情到(臣臣)查此案各犯己經獲到其先獲之師刑
樊中花等現在俱帶在臨晉除即飭蔣泂將各犯
質審確情詳報外所有張臣己獲緣由理合奏
聞謹
奏
覽爾所奏洵可謂不知恥矣
雍正六年九月初六日山西廵撫(臣)石麟謹
奏為奏
聞事雍正六年九月初四日據陽曲縣申稱九月初三
日夜山西學院衙署失竊卑職隨往驗看出入情
形係從西房牆扒進挖門入室是竊非強等因又
准學(臣)勵宗萬咨明緝拏并失單一紙内開失去
皮衣蟒錦紬縀等物等情到(臣)伏查竊盜案件雖
向無查參疎防之例但地屬省會又係學臣衙署
失竊與尋常竊案不同(臣)隨即懸賞飭行按察司
通飭各屬責差嚴緝并傳太原府廳及陽曲知縣
面加切責令其協同選差幹捕勒限躧緝務期贓
賊全獲究擬倘逾限不獲即照盜案例將文武各
員弁疎防職名
題參以儆疎忽所有學臣衙署失竊緣由合先奏
聞謹
奏
省會地方官衙之内鼠竊敢於肆行無忌則汝平日之
法令懈弛槩可知矣若不限日嚴緝務獲以示懲創僅
將員弁題參疎防恐未可以卸汝之責也
同日又
奏為奏
聞事竊(臣)於雍正六年九月初五日接到怡親王大學
士(臣)張廷玉蔣廷錫字開雍正六年八月二十日
奉
上諭㩀岳鍾琪奏稱欽差顧魯於歸化城採買駝隻必
由晉省來陜其沿途駐宿料草若委員前往購買支
給恐事屬隔省不無呼應不靈難免遲誤請敕諭山
西廵撫石麟移咨顧魯查明進口駝隻確數咨報晉
省該撫石麟飭令經過地方官預僃草料每隻日支
豆四京升草一束至沿途牽送駝隻人夫併護送官
弁兵役請令山西撫提轉飭該管文武官弁遴選派
撥同臣差員一同料理其牽送人夫挨程遞送每駝
四隻需夫一名每夫日給口糧三分此項草豆夫價
於晉省庫帑動給俟駝隻到陜之日晉撫將動支銀
兩核實彙册移咨臣於軍需銀内解晉還項等語爾
等可寄信與石麟令其照岳鍾琪所奏辦理欽此遵
旨寄信前來廵撫俟駝隻進口即遵照妥辦并將派撥
護送兵弁之處密行知會提督袁立相可也等因
到(臣臣)欽遵
諭旨將應僃料草數目并派撥護送文武官弁兵役隨
檄行布政司及經由各府州縣遵照并即移咨
欽差(臣)顧魯將駝隻進口確數即行查明咨報又密行
知會提(臣)袁立相將護送兵弁派撥外合將遵
旨辦理緣由繕摺奏
聞謹
奏
務須辦理妥協絲毫不得遲誤關係軍需要務非諉卸
屬員可以塞責之事也
雍正六年九月十九日山西廵撫(臣)石麟謹
奏為恭報
盛世豐年收成分數事竊照晉省地方夏秋雨水調勻
田禾茂盛先經(臣)具摺奏
聞兹當萬寶告成之候行據各屬所報收成分數俱有
十分即鹹鹵沙坡之地亦有八九分收成此皆我
皇上宵旰不遑重農貴粟事事以民依為念是以感召
庥和雨暘時若百榖豐登普天率土莫不含哺鼓
腹歌頌於
堯天舜日之下(臣)與闔屬官民生逢
盛世快覩歲稔時和四民樂業惟有仰遵
聖訓益加恪謹敬承耕耤之典禮以永享昇平之樂利
而已所有晉省收成分數理合恭摺奏
聞謹
奏
覽奏知道了朕之前旨甚明兹不更諭
同日又
奏為奏
聞事竊照晉省前奉發礮車一百輛竝侍衛沙亮袁楚
楊得元三人前來教導兵丁演習於六月十三日
到省(臣)隨將派撥兵數在於省城平陽大同分作
三處演習今據各侍衛等咸稱教導兵丁演習礮
車進退旋轉衝馳止守之法俱己齊全各兵已經
純熟等語除一面仍令再加操練外合將三處兵
丁習學礮車俱皆純熟緣由繕摺奏
聞至各兵丁既經習學純熟似可令各營將弁督率不
時操練所有侍衛沙亮等三人應否暫留在晉候
旨抑或令其回京(臣)未敢擅便謹此一併具
奏請
旨謹
奏
兵丁果皆熟諳無庸教導即應令其回京若仍須訓練
則當暫留爾此番請旨處朕殊不解
雍正六年十一月初八日山西巡撫(臣)石麟謹
奏為遵
旨查奏事雍正五年九月初二日(臣)面奉
諭旨土默特管旗大人丹進曾奏過土默特處如遇豐
年米糧價值甚賤若運至晉省甚有裨益但旱路不
能行走儘可用船隻自黃河運送等語啓奏朕曾交
與伊都立查議據伊都立奏稱黃河内有幾處水勢
最險不能行走等語朕已批定不行但伊都立為人
其言難信爾到任後留心細細查問如果行不得則
止若可行爾再奏聞請旨欽此欽遵(臣)於到任後每
遇臨河州縣來省見(臣)之時逐細查問并諭令各
員將所管河道里數及某處險峻某處平坦是否
可以行船逐一查禀内有未甚明晰者復令確查
兹據各禀覆前來(臣)查自湖灘河所迤邐而南至
潼關計程一千八百餘里雖屬順流而山峻水急
諸磧横阻船隻實難涉險即照從前編置木筏裝
運之議只可為水緩之處而言若於天橋壺口禹
門等處均必須陸運一二十里或三四十里不等
危崖仄嶺率皆﨑嶮亦屬難行也此係(臣)集衆禀
之情形復加確核無異謹將查過情由恭摺奏
聞謹
奏
據奏險阻如是則船隻運送之說實屬不可行矣
雍正六年十二月初四日山西廵撫(臣)石麟謹
奏為奏
聞事竊查晉省十一月初二日得有瑞雪嗣於二十三
日省城復得雪二寸餘又據各屬報稱於十一月
二十三四等日各得雪二三四五寸不等等因到
(臣)伏思麥苗初長連得瑞雪滋培更見青葱茂盛
此皆我
皇上深仁厚澤教育萬邦是以疊召庥和(臣)與闔屬官
民惟有額手歡呼共慶昇平之盛所有晉省得雪
日期理合恭摺奏
聞謹
奏
冬雪不過為來年預兆耳必俟交春後雨澤接續方可
定其收成敬畏之心絲毫不容稍懈
同日又
奏為敬陳一得之愚仰祈
睿鑒事竊(臣)至愚極陋荷蒙
天恩畀以晉撫重任一載以來夙夜黽勉惟期有益於
吏治民生以仰副
皇上勤求治理之至意但(臣)材識短淺時深隕越之懼
兹細加查察悉心計慮謹列數事稍申一得之愚
為我
皇上敬陳之一已經議裁之員即宜酌量調用也一盜
賊窩家之隣佑十家長宜嚴加治罪也一酗酒行
兇宜定以嚴例也一加倍治罪之處尚宜詳定也
以上四條是否可採伏候
聖明訓示以便具
題為此繕摺請
旨謹
奏
本任内事尚多顧此失彼未能施措合宜何暇及於分
外天下督撫勝汝者多何待汝初學辦事之庸才增減
律例也
同日又
奏為據實奏
聞仰祈
睿鑒事竊查新補澤州府知府劉毓嵒自康熙五十八
年補授山西渾源州知州經前撫(臣)諾岷兩次
題請調繁俱蒙
俞允又經(臣)保
題新設澤州府知府奉
旨照所請補授欽此欽遵在案正在給咨送部引
見奉
旨敕查從前歴年考職監生有代考得官者准其自行
出首劉毓嵒係康熙四十二年由監生考授州同
職銜彼時實未親身赴考今不敢欺罔遵
旨自首請賜罷斥等情(臣)另疏具
題外但劉毓嵒才幹優長操履廉潔實屬有為有守
之員且澤州新設為府正資辦理而劉毓嵒感激
天恩亦力圖報效今查其當時雖未親身考職但後實
由捐納選授知州可否
格外從寬免其罷斥出自
聖主洪恩(臣)謹據實奏
聞伏候
睿鑒施行謹
奏
劉毓嵒乃可恕之過也此事當先具摺請旨然後題疏
今既經具題候題到之日有旨
雍正六年十二月十八日山西廵撫(臣)石麟謹
奏為奏
聞事竊照晉省地方於雍正六年十一月初二日暨二
十三日兩次得雪情形經(臣)具摺奏
聞兹於十二月十三日起至十五日止省城復得雪一
尺有餘又據各屬報稱各得雪六七八寸不等等
因前來(臣)思麥苗在地連得瑞雪滋培今復得雪
一尺有餘則土脈肥潤將見麥隴青葱更加茂盛
矣所有得雪盈尺緣由恭摺奏
聞謹
奏
覽晉省得雪情形朕懷深慰
雍正七年正月初四日山西廵撫(臣)石麟謹
奏為
聖朝德化廣孚士民還金疊見據實奏
聞事竊(臣)於雍正六年十二月十九日據汾州府孝義
縣詳稱雍正六年十二月十二日據介休縣民張
福烈具禀詞稱烈係雜貨生理於十月十一日路
經孝邑地方遺失小稍囊一箇内有銀二十三兩
四錢銅錢三百四十文行至北窰村外知覺隨即
回身沿途尋查至十里舖地方見一人拉馬站彼
烈隨向問彼即問烈所失之銀錢數目相符即行
給還當時願謝固辭不受問其姓名不答而去細
訪至今始知是孝邑南窰村生員梁璂烈實感激
難安登門酬謝堅辭不受驚聞隣里似此善人不
可多得特此報明等情詳報到(臣)又於十二月二
十日㩀蒲州府永濟縣詳稱本邑小李村民崔效
林務農力作雍正六年十月十四日於任家莊東
首道上拾得布包一箇内係金珠首餙即於次早
默坐於任良田店門首守候及失物之人奔至尋
覓效林細問件數式樣俱符隨將原物交還十九
日失物人高世津送食物四盒銀四兩來謝效林
堅不肯受據隣佑鄉約公報到縣具詳到(臣臣)查
拾金不昧自古云難今生員梁璂見利思義毫不
苟取且不道姓名不受酬謝無忝士林至崔效林
乃一介鄉民路拾金珠悉還失主堅辭酬謝靡有
望報之心尤為閭閻難得之美行此皆我
皇上化神德盛致士民革薄從忠咸相摩以義是以秉
懿之好觀感而興起者遂頻聞而疊見也除一面
給發花紅匾額行令各該縣嘉奬外事關風化(臣)
不敢壅於上
聞謹
奏
該部議奏
雍正七年二月初八日山西廵撫(臣)石麟謹
奏為請
旨事竊照晉省前奉發礮車一百輛并侍衛沙亮等前
來教導兵丁演習迨後兵丁學習純熟經(臣)奏
聞在案兹准大同鎮(臣)張善札稱前在陜省所演礮車
上有小旗一桿虎頭遮牌一面下有遮擋一條今
所演之車上少此三件殊覺未齊恐一有行走臨
時製造難免愴惶應行添製并齎旗牌等式樣到
(臣)其遮牌係用單張牛皮上畫虎頭遮擋係用氊
裏布面復准提(臣)袁立相扎稱接大同鎮之札車
上少此三件似應共為製僃等語(臣)查奉發之車
原無此小旗遮牌遮擋等項似屬僃用之物今應
否即為添製(臣)未敢擅便謹繕摺奏
聞伏祈
睿鑒訓示遵行謹
奏
旗牌等三件京中所造車輛皆有因操演之時非比臨
陣可以不用所以未經發來不必再為添製
同日又
奏為欽奉
上諭事雍正六年八月十二日准戸部咨開雍正六年
七月二十六日内閣交出奉
上諭前因山東參革知縣朱成元令家人叩閽一案朕
命學士繆沅前往審理據繆沅將朱成元蒲臺縣任
内餽送廵撫布按各官規禮印簿查出陳奏朕一一
閱看知係朱成元任内二十餘年餽送上司之陋規
而雍正元年以後仍復餽送如故已交部嚴察議奏
自朕即位以來嚴飭官方禁止私賄又恐督撫等官
用度不敷暗中巧取是以給與養廉之項俾其公私
有頼俯仰從容庶可永杜苞苴以為澄清吏治之本
蓋上司既受屬員之餽遺又何以禁止屬員之貪墨
甚至以餽遺之多寡分情誼之厚薄則屬員之優劣
何由辨别而吏治尚可問乎故不能禁止餽遺必不
能秉公察吏不能秉公察吏必不能有益於政治民
生此相因之勢一定之理也各省督撫養廉之項皆
經奏聞奉旨者司道等官亦皆於公用内支給其無
公項可支之員亦應於督撫前陳明准其收受何項
以為用度焉有朝廷既給養廉而仍收屬員陋規之
理今觀山東廵撫司道等官之私收陋規如故則他
省或有似此欺隠私受者亦未可知著各省督撫一
一嚴查據實陳奏在地方官薪水之資自不可缺但
於屬員之手接受禮節陋規斷乎不可目今各省内
或有尚未分給養廉之員著各督撫悉心商酌一面
辦理一面奏聞寧可以州縣應出之項解至藩庫從
公發給而不可使其自相授受廢公義而徇私交留
禮儀交際之名而長貪婪賄賂之弊也倘再有私收
規禮將該員置之重典其該管之督撫亦從重治罪
欽此等因轉行到(臣臣)欽遵
上諭隨細加嚴查并通飭各司道府廳州縣將自雍正
元年以後有無餽送上司陋規并有無收受屬員
規禮各據實開報不得隠飾瞻徇去後隨據吉州
蒲縣知縣蕭藻開報該州知州李琠之母生辰曾
餽送杯縀等項壽禮李琠收受等情(臣)當於互揭
案内
題參在案其餘除陞遷他省事故回籍者無憑查察
現任晉省者俱覆稱竝無餽送上司陋規及收受
屬員規禮各出具不敢隠捏印結前來又據按察
使蔣泂詳稱遵查泂自雍正三年四月十二日抵
山西臬司之任迄今竝無收受屬員節禮陋規亦
無餽送上司規禮之處但查雍正三年前院伊都
立四十正壽曾公送過壽屏杯幣一次雍正四年
伊都立之母六十正壽亦曾送過壽屏杯幣一次
俱係原任布政司高成齡僃辦泂及糧驛道胡瀛
鴈平道謝王寵河東道潘弘裔列名公送此係因
正壽致祝竝非餽送規禮今蒙行查據實詳覆等
因到(臣臣)查晉省各員雖據覆稱竝無餽送陋規
及收受規禮具結在案(臣)仍時加嚴查嗣後一有
發覺違犯即行參究不敢容隱再查晉省自巡撫
以至州縣皆蒙
聖恩於雍正元年起議定賞給養廉竝無未給養廉之
員(臣)謹據實陳
奏伏候
睿鑒謹
奏
覽奏知道了據開壽屏等項不過些少酬酢儀文偶然
之舉乃人情物理中事非年規節禮可比也
雍正七年二月二十九日山西廵撫(臣)石麟謹
奏為欽奉
上諭事雍正七年二月二十九日准吏部咨開雍正七
年二月二十三日奉
上諭聞二月初五日夜山西蒲州城内道府城守文武
衙門三處同日被盜明火執杖刦去衣物等項此事
朕已聞知而巡撫提督兩司何以遲延尚未奏聞山
西地方盜竊之事甚多今以地方大員衙署尚且被
刦則民間可知矣廵撫提督等所司何事而疎縱廢
弛至於如此著廵撫提督等轉飭屬員將蒲州盜犯
嚴行緝捕務令全獲倘少有隠飾逾限不獲定將廵
撫提督等一併嚴加議處欽此等因到(臣臣)跪讀之
下不禁悚惶戰慄之至竊(臣)仰蒙
皇上天恩畀以封疆重任不能緝盜安民竟至衙署被
賊接續頻聞是(臣)既不能消弭於未然何敢復隠
飾於事後但前據各屬報稱俱係竊賊續據霍州
報稱協同蒲州府永濟縣差人拏獲李添才等成
羣結隊騎馬乘騾假扮客商贓物纍纍等情到(臣)
(臣)查此案夥賊情形似非鼠竊之流或地方官從
前諱強為竊亦未可定隨飛飭蒲州府永濟縣嚴
審強竊實情夥盜確數姓名行刦過處所并查此
外有無隠諱之處務期全獲以靖地方俟詳報到
日方行具
奏以致有稽時日兹欽奉
上諭訓飭(臣)實無地自容遲延疎忽之咎實所難辭伏
懇
聖主格外恩宥(臣)惟有黽勉竭力辦理以贖前愆謹此
繕摺奏
聞謹
奏
朕日前諭旨係由部頒發應汝等會疏題覆之事何乃
具摺奏聞耶
雍正七年三月十一日山西廵撫(臣)石麟謹
奏為奏
聞事竊照晉省地畝半屬山崗土坡全資雨水及時且
值春和正麥苗長發之際更藉滋培自入春以來
雨水調勻土地滋潤兹㩀各屬報稱三月初一日
又得雨雪三四寸至六七寸不等高原下隰靡不
霑足萬姓歡騰此皆我
皇上重農貴粟無刻不以民依為念是以感召庥和雨
暘時若麥隴青葱(臣)惟有益加勤勉共樂昇平而
已所有春間得過雨雪并麥秀緣由恭摺奏
聞謹
奏
惟宜一秉公忠倍加誠敬以迓
上天之錫佑切毋少涉高興恣肆時自省察可也
雍正七年三月二十九日山西廵撫(臣)石麟謹
奏為奏
聞事竊照晉省春間得過雨雪日期經(臣)繕摺具
奏兹㩀各屬報稱三月初十十一暨二十一二等日
連得時雨四野霑足麥隴青葱高粱雜粟俱各長
發秋禾亦乘時播種野老農夫咸稱我
皇上勤求上治時切民依故得此時雨普被百榖秀發
等因到(臣臣)惟有益加誠敬公忠凛遵
聖訓修身克己共慶昇平樂利而已所有連得時雨緣
由恭摺奏
聞謹
奏
覽得雨情形深慰朕懷果能誠敬持躬時刻勿懈自蒙
上蒼降鑒也
雍正七年四月二十七日山西廵撫(臣)石麟謹
奏為請
旨事竊照晉省州縣於雍正二年間經前撫(臣)諾岷以
太原平陽二府地方遼闊知府一官不能周歴稽
查
題請分設直隸州將附近之縣歸於州轄就近稽查
經部臣議覆奉
旨俞允遵行在案今(臣)查閱輿圖訪諸衆論所設直隷
各州分隸管轄妥協者固多其中間有數處道里
遠近不同形勢亦非聫絡者(臣)既查眀不敢以己
定之制而遂苟且隠默也如分隷解州之垣曲縣
距州治三百六十里相隔崇山峻嶺公文往來遶
道傳遞呼應不靈惟與絳州相距一百九十里似
應歸於絳州管轄又如平陽府屬之聞喜縣距府
二百一十里絳縣距府一百八十里道里雖非甚
遠但中間為絳州所屬之太平襄陵二縣地方隔
斷形勢迥異查聞喜縣距絳州僅七十里絳縣距
絳州僅一百里且界址相連此二縣似應歸於絳
州管轄至絳州所屬之太平縣距平陽府僅九十
里襄陵縣距平陽府僅三十里此二縣似應歸於
平陽府管轄如此一轉移間則府州與所屬之縣
俱各方隅聫絡道里適均凡稽查倉庫錢糧審解
詞訟案件更為便易而於吏治民生均有裨益矣
(臣)為地方起見謹抒末議是否可行伏乞
聖眀訓示以便具
題為此繕摺請
旨謹
奏
據奏以垣曲等三縣歸於絳州管轄太平等二縣歸於
平陽府管轄似屬有理但汝之識見朕信不及如何批
諭是否
同日又
奏為奏
聞事竊照晉省車騎兵丁二千名接准部咨調取定於
五月二十五日以前到京并令各帶綿甲前往等
因(臣)隨移行提鎮并各營一體遵照但查撫標二
營提標各營止有鐵盔甲向無綿甲綿壯帽大同
鎮標三營有綿甲七百九十副而無綿壯帽(臣)准
提鎮二臣咨會製造隨於司庫耗羨公項銀兩動
支分給各照調用車兵之數製造綿甲綿壯帽今
已一色完僃至兵丁每名蒙
皇恩賞給銀二十兩又准給製辦行裝銀六兩并令僱
給騾匹馱載行裝至京(臣)准部咨俱即動銀給發
并僱就騾匹分給其領兵官員至京路費先准部
咨令於公項銀内量行給發(臣)酌議參將給銀三
十兩守僃二十兩千把總十五兩動銀給領又欽
奉
諭旨總兵副將參遊守僃等員各賞二年俸銀千把等
員各賞給二年俸薪銀兩即動用藩庫銀兩賞給欽
此欽遵隨即動銀按數給領至兵丁及官員跟役
進京一路口糧接准部咨令於公項銀内一體量
給亦經查照動給俱一一辦理妥當隨准提(臣)袁
立相咨會提標各營車兵一千名撫標車兵二百
名酌分三起赴京定於四月二十二十一五月初
二等日按次起行大同鎮標各營車兵八百名准
鎮(臣)張善咨會分作三起赴京定於五月初六初
七初八等日起行除領兵各官職名并動用過各
銀兩數目現在核實造册分别
題咨送部查銷外合將晉省辦理軍務及官兵分起
起行日期(臣)謹恭摺奏
聞謹
奏
軍需事務前經諭爾與田文鏡處畫一而行第當遵旨
照依豫省辦理己耳何須瑣瑣煩凟且又不聲說曾與
田文鏡商明異同與否朕殊不解汝意何居
雍正七年五月初六日山西廵撫(臣)石麟謹
奏為奏
聞事竊照晉省自入夏以來雖得微雨未獲普足兹於
四月二十七日申時起至二十八日寅時止省城
得雨三寸餘據各屬陸續報稱亦於是日夜各得
雨二三四五六寸不等四野均霑又於五月初四
初五兩日省城得雨四寸夫麥苗當此吐花秀發
之候連得膏雨普被田疇萬姓歡騰咸頌我
皇上念切民依感召庥和之所致也所有連得時雨情
由理合恭摺奏
聞謹
奏
覽奏實慰朕懷更宜加勉感召
天和之道毋容稍怠雖據奏稱萬姓歡騰直待秋成後朕
方敢釋懷也
雍正七年七月初八日山西廵撫(臣)石麟謹
奏為奏
聞事竊照晉省各屬二麥收成分數(臣)正檄飭各屬確
查申報間於雍正七年六月二十三日接大學士
公馬爾賽等字開欽奉
上諭向來各省督撫奏報年歲收成皆云幾分至幾分
不等似此未曾分晰清楚未免朦混嗣後可細加分
别一府之中如九分者居十之幾八分者居十之幾
照此類推據實奏報則朕可以詳悉收成之分數爾
等可寄信與各省督撫知之欽此欽遵仰見我
皇上重農貴粟誠求民依之至意兹據各府州將該屬
二麥收成分數分别申報前來自六分起至十分
不等(臣)欽遵
諭旨細加查核各府州所轄之州縣多寡不同今按其
各屬所報分數據實另繕清摺恭呈
御覽外理合奏
聞謹
奏
覽所開收成分數單&KR2366;澤州聞得雨甚屬調勻何乃收
成不及他州縣代州於五月初間少覺缺雨何以收成
分數更勝别屬大約總據該府州任意開報即行鈔錄
奏聞竝未留心一加訪問也
同日又
奏為奏
聞事雍正七年六月十八日接怡親王大學士公馬爾
賽等字開山西廵撫即密行緝訪將其人解送來
京不過質問明白便行釋放之人不可拘禁然亦
不可疎縱此係奉
旨事理廵撫務須祕密或其人出遊於外將現往何處
查訪得實即飛信相聞又單開党琮河東人曾作
鄂林忒幕賓後在西寧住候選守僃在允禵軍中
效力官員内行走過曾隨允禵入京等因(臣)隨密
差標員飛往河東地方緝訪於六月二十八日在
平陽府臨汾縣城外東關緝獲党琮七月初五日
解至省城(臣)隨面詢據其所供與來單所開無異
(臣)即差把總二員帶領兵丁六名一路小心護解
於七月初六日自山西省城起解赴京外理合繕
摺奏
聞謹
奏
未經逾時其人即已緝獲殊屬可嘉
雍正七年九月二十日山西廵撫(臣)石麟謹
奏為恭報
盛世豐年收成分數事竊照晉省地方今歲雨水甚屬
調勻田禾俱各茂盛兹當百榖咸登之候行據各
屬開報收成分數東西南北高原下隰無不豐收
而陽曲縣清源縣鳳臺縣俱十分有餘收成至山
僻州縣鹹鹵沙坡之處亦有七八九分收成不等
其霍州五臺縣耤田民田之内産有三穗四穗五
穗及尺餘之嘉禾各等情到(臣臣)逐一留心細加
查訪俱確實無異白叟黃童咸歌
帝德(臣)與闔屬官民欣逢
盛世快覩豐盈惟有仰遵
聖訓益加恪謹敬承耕耤之典禮并復勸諭百姓崇節
儉裕積蓄以永享昇平之樂利於無已耳(臣)謹按
各屬所報分數欽遵
諭旨分别開明據實另繕清摺恭呈
御覽外理合奏
聞謹
奏
覽奏實慰朕懷此皆汝地方大吏克盡公誠方能上感
天和致兹豐稔當愈加敬畏勤慎從事絲毫毋得肆志
雍正七年十一月初七日山西廵撫(臣)石麟謹
奏為恭謝
天恩事雍正七年十一月初三日齎摺把總回晉恭捧
到
皇上賞賜哈密瓜一箇(臣)隨跪迎至署恭設香案望
闕叩頭謝
恩祗領訖伏念(臣)一介庸愚荷蒙
聖恩畀以撫晉重任寸長未效乃蒙
殊恩異數疊沛頻施有加無已(臣)感激難名愈深惶悚
惟有朝夕黽勉殫竭駑駘以冀仰報
高厚於萬一耳理合繕摺恭謝
天恩謹
奏
覽奏謝知道了
操守為居官之根夲本立則道自生
上天之所棄取惟在於公私而已然公私二字須要辨眀
乃心國家即為公乃心利己即為私如為身家禍福計
心一涉私縱行善事亦恐不能仰邀
上天之眷佑何況非善乎苟不貪利沽名復不作威作福
一派公忠致身於國將見無為不遂無往不昌也試行
看鄂爾泰田文鏡等無他竒異技術不過於根本上見
得透立得定耳可不勉哉將此諭亦令蔣泂知之
同日又
奏為
皇恩愛民深切民情效力急公恭摺奏
聞事竊(臣)於雍正七年九月十一日接准部咨令晉省
製造駝屉繩氊等項三萬副務於十一月内辦齊
派官運送於次年正月二十日以前送至二十一
臺處交收其辦屉及脚價俱作正開銷竝奉
旨敕(臣)將需用錢糧據實造報作正開銷毋令承辦官
員分毫賠累倘有限於部定之價不敷採辦者於存
公銀内動支銷算務將屉繩等項皆極堅固緊厚依
限解送欽此欽遵(臣)即酌議行令通省州縣分辦庶
易為力而速於齊全一面即動司庫銀兩給發採
買毛蔴上緊製造不許絲毫派累里民務期堅固
緊厚其自夲地運至歸化城之脚價據布政使蔣
泂亦動司庫銀兩預行給發至由歸化城解送二
十一臺已遴委河東道潘弘裔為總領委平陽潞
安汾州寧武等府四同知為分運先行齎銀赴歸
化城僱覓車駝以便依限解送各在案兹各州縣
俱竭力製造繩屉已漸次造完現在陸續報解間
據太平潞汾大朔寧蒲澤九府遼沁平忻代保解
絳吉隰十州等詳稱據各紳衿士民人等呈稱伊
等生逢
聖世屢荷
皇恩浩蕩難名僃辦軍需毫無差累今聞繩屉告竣值
此農隙之際情願自備車輛騾隻各從夲地運至
歸化城交收稍申報效之忱等情紛紛詳報到(臣)
又有衆士民赴(臣)衙門具呈籲請者(臣)伏思
皇上愛養元元有加無已晉省連歲豐收尚蒙
特恩免賦則此運送繩屉於歸化城脚價已經動給且
關緊急軍需自應仍令地方官給價僱送無須士
民領運是以宣布
皇仁再三慰止所有輿情感戴歡躍之忱(臣)不敢壅於
上
聞謹
奉
據奏民情踴躍報效朕嘉悦覽之此皆汝等大員平日
化導有方臨時辦理得法始有感激輸誠之效悉能如
是汝等身居其地顔面豈不增色乎可見果能公誠未
有不感動之事睹此當愈加畏慎毋少肆志否則前功
盡棄恐倍獲罪於
天也勉之勉之總之絲毫不可涉於高興但一秉至公不
計前程利鈍徑直行去試看何如此諭亦與蔣泂看
同日又
奏為奏
聞事竊照晉省於九月二十二日戌時下雪起至二十
三日卯時止得雪一寸有餘又於十月初六日得
雪寸餘(臣)隨行㩀各府州陸續報稱所屬地方於
九月二十二三兩日各得雪二三四五寸不等又
於十月初五六兩日各得雪二三四寸不等查麥
苗在地欣逢瑞雪滋培大有禆益萬姓歡呼咸稱
嘉瑞所有晉省得雪日期理合恭摺奏
聞謹
奏
山陜地方冬雪甚為緊要據奏該省得雪分寸尚覺不
足竭誠祈禱可也近京於十月十一日得盈尺之雪後
又連得一兩寸之雪數次但地方不廣自保定以南即
不過二寸許耳
同日又
奏為請
旨事竊照晉省蒙
皇上特諭蠲免庚戌年地丁銀四十萬兩(臣)接准部咨
敬奉
上諭遍行宣布隨據通省紳士軍民人等歡欣感戴呈
請代
題恭謝
天恩在案惟查大同朔平二府原額地畆銀錢内有因
右衛駐防官兵於康熙三十三年及四十九年議
將額徵銀錢改徵米豆草束支放官兵至康熙五
十一年欽奉
恩旨蠲免本年錢糧并歴年舊欠前項夲色糧草經前撫
(臣)蘇克濟及左都御史(臣)趙申喬先後
題請一例免徵部議欽奉
上諭内竝無蠲免米豆草束將所題俱毋庸議等因奉
聖祖仁皇帝特旨准予蠲免欽遵在案今前項米豆草束
内於雍正元二年又
題定將旗兵留支餧養馬匹之豆草折價支給於是
大同府屬原改徵夲色豆草今仍舊折徵銀三萬
八千二十七兩零外尚存改徵本色米三萬一千
七百二十三石零計合原額銀三萬六千四百八
十一兩零尚存夲色豆八千四百三十八石零計
合原額銀八千一百八十五兩零朔平府屬原改
徵夲色豆草今仍舊折徵銀一萬七百七十四兩
零外尚存改徵夲色米七千六百八十六石零計
合原額銀八千八百三十九兩零尚存改徵本色
豆二千四百二十石零計合原額銀二千三百四
十八兩零以上大朔二府復徵改徵二項計通共
銀一十萬四千六百五十四兩零但查此改徵夲
色并復徵折色原均係額徵地畆銀兩今似應一
體邀
恩并入應蠲四十萬兩數内與通省地丁核算約共合
每兩應蠲免銀一錢三分三釐零而駐防旗兵應
支糧餉除蠲免外不敷之米有原任同知鄂齊理
賠補之米可以撥抵其豆原有長餘仍足敷支放
之數俾邊方羣黎無一夫不均沾
聖澤闔省編氓無一處不感沐
皇仁矣為此具摺恭請
聖訓如蒙
俞允(臣)另繕疏具
題謹
奏
自應如是辦理亦不必另行繕疏請旨照此辦理完竣
後將緣由題眀可也
雍正七年十一月十七日山西廵撫(臣)石麟謹
奏為民情效力踴躍再三慰諭不止恭摺奏
聞事竊照晉省各屬士民情願將奉
旨動用正項錢糧製造之駱駝繩屉三萬副各從夲地
自僃車騾運送至歸化城交收踴躍報效等情經
(臣)據詳一面恭摺奏
聞一面令各屬宣布
皇仁再三慰止去後數日以來復據各屬報稱遵即轉
諭乃各士民咸稱
聖主宵旰勤民
至誠昭格連登豐稔復蒙
恩膏減免錢糧
朝廷愛民直如赤子安享昇平無以為報此項運送繩
屉必效犬馬之勞各州縣將脚價雇覓車騾而士
民或挽車而來或拉騾而至擊轂駢肩一時雲集
爭先背負裝載恐遲各州縣即將所發脚價照數
散給而士民皆感激涕零不肯領取各州縣止之
不能強之不可只得差丁役同其起程運送等情
紛紛申報到(臣)似此民情急公效力既肫且切實
為曠古之所稀聞此皆
聖德
皇恩之及於民者淪肌浹髓以致士民之踴躍辦公爭
先報效者俱出一片忠誠之心實欲止之而不能
也(臣)目覩輿情惟深欣慶除現繕疏具
題外謹再恭摺奏
聞謹
奏
覽奏深為嘉悦具題到日有旨
新補大同總兵徐起鳳前於參將任内來京引見時朕
未經著意看驗昨據田文鏡舉為一等且因其歴俸已
深所以擢用今職及伊面請訓旨審觀其人聽其奏對
甚覺庸愚恐不勝此要任爾其留心察訪的確據實秉
公密奏以聞
硃批諭旨卷二百十七之二
欽定四庫全書
硃批諭旨卷二百十七之三
硃批石麟奏摺
雍正七年十一月二十七日山西巡撫(臣)石麟謹
奏為
聖德光
天雲日獻瑞事雍正七年十一月二十六日據布政使蔣
泂詳據直隸保德州知州王清詳稱卑職於本年
十一月初二日辰時督率州民正在辦理駝屉之
頃忽覩卿雲捧日外繞三環光華四射藻彩繽紛
自辰至午照耀三時萬民咸相慶幸又據河曲縣
知縣張球興縣知縣程雲先後各詳報本年十一
月初二日自辰至午卿雲捧日外繞三環實為
聖世祥符據此理合一併具文申報等情到司轉詳前
来并據保德州知州王清具詳徑報到(臣臣)接閱
之際曷勝歡忭此實我
皇上至誠昭格
厚澤覃敷物阜民安率土皆歌樂育禮陶樂淑萬方共
被生成是以
上天眷佑和氣致祥當軍需辦理之時顯雲日輝煌之瑞
光華四射士庶咸觀愈徵
聖德之光昭竚見
王師之克捷實千載一時之盛事太平萬世之庥徵(臣)
惟益深敬惕共迓
天庥除另恭疏題
賀外謹先繕摺奏
聞謹
奏
蒙
上蒼垂示祥符如是顯著我君臣惟有愈勵敬誠以仰答
天心更黽勉父母斯民之責耳
同日又
奏為奏
聞事竊照晉省從前得雪分寸經(臣)繕摺奏
聞仰蒙
睿鑒兹省城於十一月十九日得雪三寸有餘又於二
十二三兩日得雪三寸有餘又據各府州陸續報
稱所屬地方於十一月十一十五兩日各得雪二
三四五寸不等於十八十九兩日各得雪三四寸
不等於二十二三兩日各得雪三四寸不等(臣)查
各屬得雪雖係數寸但間日屢降凝聚在地麥苗
深得滋培之益現在咸有霑足之慶萬姓歡呼羣
頌
聖澤所有晉省十一月内連次得雪日期理合恭摺奏
聞謹
奏
覽奏得雪數寸雖云間日屢降仍恐未必霑足也
同日又
奏為奏
聞事竊照各省督標撫標提標兵丁等欽奉
上諭動支司庫銀兩酌定數目交與各該督撫提督委
員料理營運生息如遇兵丁家有吉凶之事將息銀
酌量賞給以濟其用本銀永遠存公生息不必繳還
其營運利息之處亦必公平辦理不得指稱官銀名
色或占奪百姓行業或重利刻剝閭閻與商賈小民
爭利擾累地方欽此又欽奉
上諭出征綠旗兵丁家中遇有吉凶之事著照京城驍
騎之例吉禮賞銀六兩喪禮賞銀十二兩凡此賞給
銀兩其有巳經賞銀資生利息之處即於利息内支
給其未曾賞銀及雖賞銀而尚無利息可支之處著
動正項錢糧支給欽此(臣)俱欽遵在案并准部咨山
西撫標兵丁擬賞給銀四千兩等因(臣)伏思此項
銀兩乃
皇上惠濟兵丁之
特恩其營運生息自應籌畫妥協俾行之永遠而無虧
缺方為盡善查晉省太原城内商舗頗多伊等挾
本開張歴有年所素諳經營伊等有情願將此項
銀兩領去作本者按數分給令其代為營運生息
照伊等舗内原得之利減少交納公平辦理則於
公事有濟亦於彼有益當檄行太原府曉諭去後
隨據省城當商葉蓁等一十二戶願領此銀營運
每兩每月願出息銀一分二釐共息銀四十八兩
俱按月交收府庫等情(臣)隨取具領結將銀發領
并卽委太原府料理收放之事計自七月起至十
一月共收息銀二百八十八兩除支給過出征兵
丁家屬三名喪費銀三十六兩外現存息銀二百
五十二兩從此源源生息而兵丁永沐
皇恩於無既矣所有辦理緣由(臣)謹具摺奏
聞謹
奏
據奏發交商舗代為生息甚好若無勒令強從情故斯
乃極妙之舉
同日又
奏為
聖主訓誨無巳微(臣)感激難名恭謝
天恩事竊(臣)齎摺把總回晉捧到
硃批摺子内有(臣)奏謝
皇上賞賜哈密瓜一摺并(臣)奏
聞晉省製造駝屉漸次告竣士民願捐車騾運送一摺
俱奉有
硃批(臣)仰瞻
諭旨如覲
天顔跪讀之後遵
旨傳布政使蔣泂到署(臣)恭捧
諭旨令蔣泂跪閱訖伏念(臣)一介庸愚仰蒙
聖恩簡畀晉撫重任受事以来每多過愆皆荷
寬宥矜全疊頒
訓誨俾得遵循(臣)受
天恩逾於常格之外感激之忱實難名言惟有公誠自
勉廉隅自勵庶立身有本稍冀仰答
高深(臣)時凜此心矢守不易是以夙夜兢兢第知有
國而不知有家知有
君而不知有身也況(臣)係微末窮員荷
皇上殊恩不次擢用職任封疆
寵榮巳極每年又蒙
賞賜養廉銀三萬餘兩一切用度綽然有餘若於此外
再有貪得不肖之心稍萌苟且肆妄之志不但有
干
國憲亦必難逃
天譴兹荷
聖主訓導勖勉(臣)跪讀之下不禁感極涕零敬謹繕錄
朝夕虔誦益加黽勉殫誠竭力克修致身事
君之道仰報
隆恩於萬一耳理合繕摺恭謝
天恩謹
奏
睹兹晉省
天意民情如是朕便欲譴責於爾而亦有所不能也勉之
仍遵前諭毋稍肆志自滿朕嘗訓誨内外大小臣工不
但庸流之毁譽不足以為榮辱即朕一時之喜怒亦不
必遽動欣戚之念但以方寸對越
神明時時凜懼鑒察是乃立身行巳之根本趨利避害之
良方捨此而分外馳逐皆屬本末倒置試看小民踴躍
急公甫及二旬卽蒙
上天昭示景象如是捷速可不興感起畏乎益當加勉勿
怠
雍正七年十二月十一日山西巡撫(臣)石麟謹
奏為
聖德之格被靡涯
上天之嘉應疊見事雍正七年十二月初十日據布按二
司會詳據蒲州府臨晉縣胡南藩報稱為慶雲呈
瑞事十二月初一日臨晉縣自午時起見祥雲歴
未申酉時迴繞麗日擁護而西但見其雲五色繽
紛霞光萬道疊秀爭華呈輝耀彩卑職仰瞻多時
正慶慶雲獲見旋據闔邑紳士軍民羣集縣庭歡
呼鼓舞以手加額咸稱
聖世嘉徵合之卑職所見相符等情會詳前来并據該
縣胡南藩徑報到(臣臣)接閱之際曷勝歡忭欣慶
伏查晉省兩月之内嘉祥疊見此皆我
皇上至德光
天仁恩匝地惟太和之氣翔洽於閭閻斯休徵之應屡著
於雲日臨晉素稱疲悍之區年来感沐
皇仁咸知遵法急公查自康熙五十六年至雍正六年
共積欠錢糧一十六萬餘兩今一載以来巳清完
一十三萬餘兩本年錢糧巳完至八分有奇卽此
民風之丕變實由
皇仁之淪浹而
天人之感應益徵其捷如影響也除另恭疏題
賀外謹先繕摺奏
聞謹
奏
據奏臨晉慶雲捧日不禁以手加額覽焉因蔣泂之奏
先到已僃悉批諭於伊摺内可取觀之
雍正八年正月初十日山西巡撫(臣)石麟謹
奏為奏
聞事竊照晉省雍正七年入冬以後節次得雪日期俱
經(臣)繕摺
奏報嗣於十二月二十六七八等日省城得雪四寸
有餘又據各屬陸續報稱各得雪二三四五寸不
等麥苗在地連得瑞雪滋培且新年以来風和日
暖積雪消融土脈滋潤更見青葱茂發此皆我
皇上愛養元元至誠感格所致是以連得瑞雪普利田
疇(臣)惟與闔屬官民額手歡呼共慶昇平而巳所
有得雪日期理合恭摺奏
聞謹
奏
覽歲内得雪新春和暖情形朕深為欣悦都中亦於此
三日得雪霑足今於十六日又蒙
上天賜雪三寸有餘大率直隸各省俱於去冬均沐
天恩矣惟雲貴閩粤尚未據奏到
雍正八年正月二十六日山西巡撫(臣)石麟謹
奏為奏
聞事竊照晉省於雍正八年正月十六日辰時起至亥
時止省城得雪一尺三四寸又據各屬報稱各得
雪自四五寸至一尺及一尺有餘不等(臣)思麥苗
在地去冬連得瑞雪滋培今復得雪一尺有餘且
風和日暖消融入土將見麥隴青葱更加茂盛矣
所有得雪緣由恭摺奏
聞謹
奏
此真祥瑞也欣悦覽焉
雍正八年二月十二日山西廵撫(臣)石麟謹
奏爲欽奉
上諭事竊(臣)據布政使蔣泂恭捧
硃批諭旨一道竝廣東督(臣)郝玉麟奏摺一件到(臣)署
隨敬謹跪讀欽奉
諭旨觀近日晉省百姓情形便有此等匪類亦不能搖
惑萬一但既有此論汝等可密諭屬員各處留心訪
緝將郝玉麟奏摺一併發来與汝同石麟密觀料理
毋得聲張極加慎密可也特諭欽此欽遵復密觀督
(臣)郝玉麟奏摺内情由俱一一領悉(臣)查晉省連
歲豐登
皇恩疊沛士民咸各尊
君親上感激勉勵無不家安戶樂共慶昇平巳在
聖明睿照之中第晉省之人經營於四方者居多恐往
来粤省及粤省流寓晉地之民或有被其煽誘相
通聲氣者自宜急為訪緝(臣)當即遵
旨密諭各屬員於四境内細加密訪查拏不得聲張洩
漏亦不得滋擾良民通行密諭在案(臣)復密令人
於各通衢要隘等處細行訪查務期消弭姦匪寧
謐地方所有微(臣)欽奉
諭旨現在辦理緣由理合先行奏
聞謹
奏
從来匪類之為害生民甚於盗賊盗案命案有失主苦
主為證尚易於追求至若匪類率皆暗地潛藏蹤跡詭
祕全頼地方大員留心發擿方能消患於未然此輩各
有耳目倘汝等法令嚴明訪緝細密自將回心斂迹斷
不至聞聲附和羣聚多人何有如呂留良軰肆行無忌
至數十年之久也此事不待粤省奏聞奉朕飭諭而後
始加察究者嗣後當加意防範但有風聞立即嚴飭各
屬訪拏務獲窮詰實情毋避生事之嫌甘為聾瞽而貽
害於地方督撫中能察究匪類惟李衞為第一爾當倣
效之將此諭亦令兩司知悉
雍正八年三月十七日山西巡撫(臣)石麟謹
奏為欽奉
聖訓敬謹遵行恭摺叩謝
天恩事竊(臣)標把總齎回(臣)奏
聞查緝廣東匪類一摺奉有
硃批(臣)跪讀
諭旨如覲
天顔隨遵
旨傳布政使蒋泂按察使宋筠到署(臣)恭捧
諭旨各令跪閱訖伏查禁戢姦匪理宜消弭於未然若
悠忽容隱為害非淺今欽奉
訓示周詳無微不燭(臣)當以此事時時留心并督率屬
員各各嚴密謹慎勤加察訪但有風聞卽當拏究
不敢少懈於平時亦不敢寬縱於巳覺惟凜遵
聖訓察究匪類消患未萌以仰副我
皇上教誨生成之至意耳所有微(臣)遵奉感激之忱謹
繕摺恭謝
天恩謹
奏
當不時留心密行察訪毋致日久生懈勉之
同日又
奏為欽奉
諭旨察訪奏
聞事竊(臣)前奏晉省士民急公效力情願運送䋲屉緣
由摺内奉有
硃批恐新補大同總兵徐起鳳不能勝任
命(臣)留心察訪的確據實秉公密奏等因欽此欽遵(臣)
察訪得鎮(臣)徐起鳳自雍正七年十一月到任至
年底未見有所行為至本年正月初十日看兵之
後即陸續考驗所轄各營大小官弁甄别舉劾俱
從公道約束兵丁亦稱嚴肅至於辦事每於文移
中見其亦明白老成緣大同距省六百餘里鎮(臣)
徐起鳳到任以来因無公事相會(臣)尚未與之謀
面兹留心細加察訪現在之措施如此若始終不
懈實力整飭於邊方誠屬相宜(臣)謹遵
旨察訪的確據實秉公奏
聞伏乞
皇上睿鑒謹
奏
若如所奏徐起鳳乃一好總兵於初到時能如此行為
日久熟練自必更有可觀也
同日又
奏為奏
聞事竊照晉省地方今春正月内得盈尺之雪經(臣)具
摺奏
聞兹省城於三月初五日十一日俱得雨二寸又據各
屬節次報稱於三月初五初六初八十一等日各
得雨三四五六寸不等農夫俱及時耕耘咸頌
聖主念切民生是以膏雨應時而降得以盡力田畝莫
不鼓舞歡呼等情前来(臣)查時當春耕得此雨澤
不特麥苖興長卽布種五穀亦皆滋潤而發生矣
所有得雨緣由恭摺奏
聞謹
奏
都中近日頗覺乾旱朕正晝夜憂心覽爾晉省雨澤之
奏深為慰悦雖然須至秋成後方敢言其必然也但宜
益加誠敬以俟之定蒙
上天默錫嘉應勉之
同日又
奏為奏明雍正六年耗羡銀兩事竊照晉省耗羡銀
兩歴年俱繕造
黃册奏報在案兹據布政使蔣泂册造雍正六年分
額徵耗羡銀三十七萬一千三百九十六兩零内
巳完銀三十六萬五千四百六十兩零支給各官
養廉并各項公費共開除銀二十九萬三千六百
五十九兩零實在現貯司庫銀七萬一千八百一
兩零民欠未完耗羨銀五千九百三十六兩零竝
將四柱總數各州縣巳未完數繕造
黃册各一本詳請轉
奏前来經(臣)逐一覆核相符謹將
黃册恭呈
御覽為此謹
奏
此種册籍朕亦何暇觀覽總在汝等秉公節慎辦理其
中之是與非公與私何能逃衆論也
雍正八年四月初八日山西巡撫(臣)石麟謹
奏為奏
聞事竊照晉省地方三月二十四五兩日省城得雨三
寸有餘二十七八兩日又得雨四寸有餘兹於四
月初一日至初四日每日得雨四五六寸不等十
分霑足又據各屬陸續報稱自三月二十四日起
至四月初四日止各得雨七八九寸不等普徧霑
足等情前来(臣)查晉省地方半屬高岡土坡且時
値孟夏通省連得膏雨入土滋培高原下隰無不
周徧稻黍粟麥俱各青葱鬱茂此皆我
皇上至誠感召之所致(臣)正在繕摺具
奏間於初七日又得雨六寸有餘所有連得時雨緣
由恭摺奏
聞謹
奏
自春以来晉省得雨優渥實慰朕懷以手加額覽之
同日又
奏為遵
旨詳查辦理奏請
睿裁事竊(臣)標齎摺把總回晉捧到
硃批選拔貢生蕭澍條奏一摺欽奉
硃批諭旨蕭澍條奏此二事當詳查辦理者欽此欽遵
(臣)閱蕭澍條奏内稱鴈門關關門不全稽查不密
請將鴈門廵檢移至廣武以嚴稽查廣武守僃移
駐鴈門以扼要路竝將關門修補一事(臣)遵
旨詳查并行布按二司暨鴈平道會同查明議詳去後
兹據司道等會呈據代州詳稱遵查鴈門關城有
南北二門其北門現有二扇該廵檢早啓夜閉惟
南門原毁一扇今巳將南門製造北門加修俱堅
固完僃并飭廵檢乘時啓閉加謹稽查至守僃巡
檢移駐之處查廣武南至鴈門計二十里兩山盤
谷中間僅有溪河山路一條竝無别徑可通欲進
鴈門舍廣武隘口無由而上是廣武地方實為鴈
門之咽喉地處扼要且坐落平坦舊有堡城居民
稠密而關北各屯俱設有分防營汛今守僃駐防
廣武在雲朔既可控制而鴈門亦有屏藩若移駐
鴈門則去廣武窵遠關後各屯巡檢微員非惟不
能彈壓且鴈門高處山岡彈丸之地旣無建蓋營
署之所而居民寥寥水草無多亦難駐防兵馬則
彼此移駐於關隘地方似屬俱無裨益等情泂等
會查該州所議移駐未便之處似屬妥協但鴈門
本屬要地今止有巡檢一員弓兵十五名及汛兵
五名恐不敷稽查巡緝諸務似應添設外委把總
一員再派撥兵五名庶足以資防守等因(臣)隨咨
商大同鎮去後兹准鎮(臣)徐起鳳以司道所議誠
屬妥協移覆到(臣臣)細加酌議似應亦如司道等
公詳為是又蕭澍條奏内稱大同府大有倉所貯
米石甚多若不出陳易新將来必有霉爛之虞請
按數運赴朔平府抵兑右衞兵糧將大同府屬應
觧給右衞兵糧之新米歸倉還項一事臣遵
旨詳查并行布政司大同府朔平管糧廳各查明議詳
去後兹據布政司詳據署朔平同知詳稱右衞八
旗官兵口糧每歲所需米石向係大朔二府屬州
縣觧交常豐倉按月支給今欲以大同府屬州縣
應解常豐倉新米路經郡城者即換兑大有倉陳
米運交支給以新易舊雖似兩便但常豐倉亦尚
有從前存貯之陳米六萬餘石因八旗官兵向来
俱係支領新米若竟以陳米放給則必争嫌較論
惟在管糧者於收到各屬新米設法籌畫將陳米
配撘放給官兵帖服無辭除經撘放竝雍正六七
兩年出糶外今本倉尚有歴存陳米豌豆黑豆緣
無項動撥而積貯現多仍宜一面漸次撘放一面
呈請
題明照常平倉出陳易新之例每年夏糶秋還實為
妥便至常豐倉現有陳米自毋庸又換大有倉之
陳米也等情隨又行據大同府詳稱大有倉存貯
米石換兌右衞兵糧之處旣不便舉行但倉貯陳
米共十二萬九千餘石上年具詳咨部請糶嗣奉
部允時已八月秋成在望糶賣無幾今仍請
題明每年於青黃不接之時減價平糶儘糶儘買不
數年間則皆可易新矣各等情前来(臣)細加酌議
似應照朔平同知及大同府所詳為是以上二事
(臣)就地方情形逐細詳查如此辦理庶為妥恊但
(臣)材識短淺是否有當伏乞
聖明訓示(臣)另具
題所有詳查緣由理合恭摺
奏覆請
旨謹
奏
所奏是汝斟酌允妥後徑行具疏題請辦理不必援引
前奏
雍正八年四月二十四日山西巡撫(臣)石麟謹
奏為奏
聞事竊照晉省地方連得時雨緣由(臣)俱恭摺奏
聞兹省城於四月二十至二十一日膏雨綿密又得一
尺有餘又據各屬陸續報稱於四月十二十七十
八二十二十一等日各得雨六七八寸不等四野
霑足并稱隴麥長發高二三尺不等現在吐花出
穗十分茂盛萬民歡呼咸頌
皇仁等情到(臣臣)惟凜遵
聖訓益深誠敬并與闔屬官民額手慶頌靡已所有得
雨尺餘及夏麥長發情形謹繕摺奏
聞恭慰
聖懷謹
奏
以手加額覽之朕實深為汝慶幸也京都於月之二十
五日甘霖透足是日雨意甚廣西望雲色濃郁想爾晉
省自必又沐霑潤矣
雍正八年五月十三日山西巡撫(臣)石麟謹
奏為
聖化感孚遐邇邊民重義還金恭摺奏
聞事竊(臣)據布政司詳據朔平府左雲縣申稱據縣屬
助馬堡鄉約張廣基報稱緣由本堡民人趙亨清
於本年三月十二日路有堡洞拾起銀子一包不
知兩數見有字封知係餉銀隨赴守僃衙門首明
交訖理合禀報據此卑職正在詳報間又准助馬
路守僃移據外委千總劉開震禀稱三月十二日
據本營馬兵劉朝選於本日支關春季三箇月餉
銀九兩一錢九分零忽因馬驚將銀遺失回家方
知隨從原路找尋間忽有本堡民人趙亨清手持
餉銀一封向開震說係伊在堡門洞裏拾著此銀
見封皮上有字知是兵丁餉銀正要到衙門給還
本主開震接過餉銀見係原封未動理合禀明等
語據此隨喚趙亨清劉朝選細問朝選認係原關
餉銀又云趙亨清拾去理應亨清使用據趙亨清
稱還人遺物乃是常事分毫不要等因移會到縣
擬合詳報由府轉申到司相應轉報等情又准大
同鎮(臣)徐起鳳移咨到(臣)伏思我
皇上仁恩廣被教化咸孚久巳俗美風醇拾金不昧所
在多有顧以邊徼窮黎而知慕義興廉益見
聖化之隆靡遠弗屆也除一面給發花紅扁額行令該
縣嘉奬外事關風化(臣)不敢壅於上
聞為此謹
奏
據奏朔平民人拾金不昧知道了候另有旨諭部
雍正八年六月二十八日山西巡撫(臣)石麟謹
奏為恭報二麥豐收事竊照晉省二麥收成分數(臣)
留心細加訪問并據各府州縣開報前來查得山
西共一百六州縣而十分收成者八十一州縣九
分收成者十五州縣八分收成者十州縣詢之野
老農夫僉稱今歲雨水調勻二麥收成有向来豐
年每畝收一石者今竟收至一石一二斗實為數
十年之僅見莫不歡欣鼓舞咸頌
皇仁(臣)謹按各屬所報分數欽遵
諭旨分别開明據實另繕清摺恭呈
御覽謹
奏
蒋泂奏摺先到隨經批諭并命伊將朕所批持與爾看
矣兹不更諭
雍正八年十月二十六日山西巡撫(臣)石麟謹
奏為奏
聞事竊照晉省於十月二十一日得雪二寸有餘又據
各屬陸續報稱於十月十八二十一等日各得雪
二三四五寸不等且有得雪至八寸暨一尺者查
麥苗在地欣逢瑞雪滋培大有禆益萬姓歡呼咸
稱嘉瑞所有晉省得雪日期理合恭摺奏
聞謹
奏
覽得雪情形朕懷深慰
雍正八年十一月初九日山西巡撫(臣)石麟布政
使(臣)蒋泂謹
奏為欽奉
上諭事竊(臣)等接到大學士公馬爾賽等来字内開雍
正八年八月二十五日奉
上諭聞得山西武鄉縣知縣張憲齡年巳七旬目巳昏
翳審事不能剖斷百姓有泥土地之謠壺關縣知縣
許溥年逾七旬到任一載於地方事務全不經心因
該縣距府二十里知縣應辦之事俱係知府王景望
代為辦理祁縣知縣羅著藻在任五載怠惰廢弛有
珠商被竊一事意欲朦混歸結且辦事糊塗用刑甚
酷上年曾因私忿杖斃騾夫一人民有怨言陵川縣
知縣高永滋貪劣性成多方取利陵川一邑每年額
稅四十餘兩高令加至四百餘兩又陵川窮民挖山
採鐵鍊打釘頭者從来無徵税之例而高令聽信蠧
役婁起鳳等私索税銀又錢糧火耗竟至加二以外
士民含怨以上諸條係朕訪聞如此爾等可密寄信
去詢問石麟蒋泂欽此字寄到(臣)等仰見我
皇上眀目達聰察吏安民之至意(臣)等隨公同逐一確
查又復細加密訪查武鄉縣知縣張憲齡實在現
年五十四歲精力尚健惟兩目有微翳係自幼發
痘受傷所致名為風淚眼而目光仍是清眀其居
官小心勤慎操守謹飭惟存心慈愛審事少欠風
厲至事之曲直仍無所枉武鄉縣地僻事簡張憲
齡辦事安静尚屬人地相宜壺關縣知縣許溥年
近六旬辦事遲鈍因係舉人出身尚堪課士業經
援例
題請改就教職在案祁縣知縣羅著藻在任五載辦
事勤幹廉隅自勵洵堪驅策其珠商被竊一事緣
平遙縣珠商孔竒相等赴祁邑趕赴廟集貨賣在
縣民渠上疏舗内住宿珠銀被竊具呈控縣尚未
審結至杖斃騾夫一案緣羅著藻於署平遙縣任
内家人羅祈昌與騾夫趙鼎鰲索銀口角羅祁昌
稟知羅著藻隨拘喚到縣於雍正六年三月二十
三日分别責儆發放訖趙鼎鰲受責之後染患時
證醫藥㒺效於四月初一日身故彼時經汾州太
原二府會審確情委係病死竝非杖斃取有屍子
醫生甘結在案陵川縣知縣高永滋徵收税務盈
餘一案查該縣額解商畜二税歴来俱係牙行包
納起觧其中盈餘俱被牙儈衿棍侵肥自高永滋
到任後將税銀改為官收按則儘收儘觧雍正七
年分除完觧正税外共觧盈餘銀一百六十九兩
零造入奏銷在案牙儈無從染指遂造流言散布
究於商民實無剥削至鐵行向有牙税惟陵邑鐵
釘舗戶十二家從前原不徵税高永滋初次清查
曾令照熟鐵例認税旋因各家俱係打釘之舗卽
行停止(臣)等密諭澤州府弔取該縣收簿卷宗細
加察核高永滋實無私行多收入己情弊再查錢
糧火耗一項該縣收耗實止加一三之數祗緣花
戶完糧每用市銀合市戥上櫃及傾銷足色扣凖
庫平俱算入耗内致有加二之傳說但查高永滋
雖無貪婪實蹟其居官平常辦理事務未甚洽於
民心因其為人尚屬小心屢經訓飭冀其勉勵後
效以上四員事款欽奉
上諭詢問(臣)等逐一細加訪察其實情蓋如此不敢稍
為容隱謹據實公同繕摺覆
奏伏候
睿鑒謹
奏
知道了平時於屬員既不能勤訪察嚴懲勸迨朕親有
聞見指名詢及若又不秉公據實奏覆而涉於遮掩文
飾則大不可也
雍正八年十二月二十日山西巡撫(臣)石麟謹
奏為奏
聞事竊(臣)據寧武縣詳稱十二月十六日據本城店家
曹珍報稱午刻有一行十一人到店投宿稱係内
務府蘇奉
密旨辦理機密事件等情到縣又奉府飭查隨親詣店
内問據戴水晶頂人稱姓蘇名致隆係介休縣人
在京范毓馪處辦事我是蒙
皇上欽賜的五品頂帶在内務府管税司行走奉十七
王爺轉奉
内諭往陜西辦機密事去及訊其有無執照所辦何事
則稱我們替
皇上辦事從無執照我是採買軍需駱駝的再訊其寧
武非往陜西大路至跟隨之人是否同伴又稱要
往永寧州送信與范毓馪之親家于姓跟隨之人
内張保張弼是家人從京跟出来的其餘高瓚等
七人是太原汾州等處人在朔州遇見要回家去
的有余海川是朔州雇来引路的還未到等語行
蹤詭祕言語支離未敢輕縱除看守外擬合通報
等情前来(臣)據報除行按察司飭令嚴加看守并
一面移咨内務府查覆外理合繕摺奏
聞謹
奏
此事明係光棍詐冐無疑嚴拏究擬具奏以聞
雍正九年正月初十日山西巡撫(臣)石麟謹
奏為欽奉
上諭事竊(臣)前奏蘇致隆等蹤跡可疑一摺齎摺人回
奉有
硃批諭旨同日又接到大學士公馬爾賽等寄字内開
雍正九年正月初二日奉
上諭上年十二月内山西巡撫石麟摺奏寧武縣客店
曹珍家内有居歇十一人行蹤可疑該縣詰問有一
人稱姓蘇名致隆係范毓馪家夥計奉差辦理軍需
機密事務等語朕以此必無之事批令石麟嚴拏究
擬隨據内務府戶部奏稱山西巡撫石麟有文来查
問蘇致隆是否奉差往陜西辦理軍需有無假冐等
因臣等傳問范毓馪據稱今年十一月内果親王著
令採辦軍需皮襖因為數甚多隨差夥計蘇致隆等
前往大同寧武等處採買皮襖恐其聲張致擡市價
囑其不得以實情告人今巡撫来文有雖無騷擾地
方嚇索銀錢但蹤跡殊難憑信之語是蘇致隆等實
無騷擾多事之處竊念軍需緊要萬難遲緩祈為轉
奏行文晉撫等語戶部内務府查范毓馪夥計到山
西辦理軍需實有其事爾等可卽寫字寄與石麟將
蘇致隆等十一人釋放無庸審問其有名未到者亦
不必關提欽此寄字到(臣臣)隨欽遵
諭旨飛飭寧武縣將蘇致隆等十一人即行釋放其有
名未到者不必關提外所有欽遵緣由理合繕摺
奏
聞謹
奏
從前朕亦以為必係假冐無怪地方有司報稱行蹤可
疑總因其人言語糊塗有以自取也
同日又
奏為奏
聞事竊照晉省地方於雍正八年十月二十一日得雪
情形經(臣)具
奏在案嗣據各府州陸續報稱十一月十一曁十二
月初三十六二十一等日各得雪二三四寸不等
兹省城於十二月二十七日得雪二寸二十九日
得雪三寸又據各屬申報於二十七八九等日各
得瑞雪自二三四五寸以至八九寸一尺不等等
因前来此皆我
皇上愛養元元至誠感格所致是以屡得瑞雪普利田
疇(臣)惟與闔屬官民共額手慶祝昇平而巳所有
屡次得雪日期恭摺奏
聞謹
奏
據奏晉省於歲底屢次得雪朕深為慰慶
雍正九年二月初十日山西巡撫(臣)石麟謹
奏為欽奉
上諭事竊(臣)接到大學士公馬爾賽等寄字内開雍正
八年十二月二十六日奉
上諭今年直隸山東江南河南有被水之州縣聞本地
乏食窮民有餬口散往鄰封者若該地方官員視為
他處之人不肯加意賑恤必致流離失所且三春耕
種之時若不旋歸本土又必致荒棄故業朕心甚為
軫念爾等可寫字寄與各省督撫令其轉飭有司凡
遇今年外来被災就食之窮民卽動支常平倉穀大
口日給一升小口五合核實賑恤再動用存公銀兩
賞為路費資送回籍竝行文知會原籍地方官收留
照看總在該督撫督率屬員善於料理以副朕念其
所用銀穀著該督撫查核報銷嗣後以此為例欽此
寄字到(臣臣)即欽遵
上諭轉飭各屬敬謹奉行去後隨據陽曲縣申報賑恤
過直隸獻縣窮民二十一口寧津縣窮民四口榆
次縣申報賑恤過獻縣窮民十七口徐溝縣申報
賑恤過寧津縣窮民四口黎城縣申報賑恤過山
東東平州窮民十六口樂平縣申報賑恤過江南
邳州窮民五口平遥縣申報賑恤過江南夀州窮
民十口□縣申報有山東歴城縣窮民桑海等九
口因伊子桑一昭在歸化城開舗生理前往相依
該縣即捐給盤費放行等情并各分别資送起行
在案臣復時加督率各員實心實力辦理不但到
境停住之窮民當賑恤資送即遇往来經過在途
之窮民亦須稽查收留賑恤資送務使窮民無流
離困苦之虞蚤旋本土各安耕作以仰副我
皇上軫恤羣黎有加無巳之至意所有欽遵奉行緣由
理合奏
聞謹
奏
好實力奉行以副朕意
同日又
奏為奏
聞事雍正九年二月初九日據觧州夏縣知縣趙尚友
具禀稱本月初四日據署教諭高振呈送匿名帖
一紙内開走狗狂惑不見烹祥麟反作釜中羹看
徹世事渾如許頭髮衝冠劍欲鳴又稱曾静可殺
不殺呂晚村無罪坐罪真古今一大恨事也為此
感憤傾吐血性倘好義君子與我同心請將此詩
傳布宇内俾當途聞之轉奏
天闕庶
朝廷知所悔改而梟曾之首存呂之孤則刑罰中人
心服矣區區痴想不無望於萬一等語卑職隨赴
學面詢高教官竝與祭文武各生據稱此字不知
係何人暗貼是祭畢時有門斗說秀才們都在西
角門外看牆上有貼的什麽字哩稟知教官就同
去看用醋噴濕高教官親手揭下来看了拏去的
等語卑職復細驗帖内看徹二字俱揭破一半尚
有一半字在何又用新紙另寫看徹二字粘補原
字之下其字跡係出一人之手顯有情弊可疑似
此喪心病狂暗肆悖逆殊難寬縱除密訪外理合
禀眀等情具禀到(臣臣)接閱之下深為痛恨如此
逆賊大干法紀除即密諭飭令司道及該州縣作
速密訪將貼帖之正賊姓名察實嚴拏務獲嚴究
有無同黨星飛詳報毋致聲張洩露疎縱遠颺并
差(臣)標千總前往該縣督同訪拏必期獲到究擬
外(臣)謹據禀先行奏
聞謹
奏
該縣令教官果肯實心根究自不難查出當盡力訪拏
務獲毋使姦匪漏網
雍正九年三月初七日山西巡撫(臣)石麟謹
奏為
聖主之訓誨無巳微(臣)之察吏不周仰請
睿鑒嚴加處分事竊臣一介庸愚荷蒙
聖恩畀以撫晉重任自莅任以来夙夜兢兢時以察吏
安民為念緣(臣)才識短淺地方遼闊耳目不周致
有蒲州府知府劉登庸平陽府知府樊錢倬等利
慾薰心罔顧
功令恃其離省窵遠肆行敗檢朋比貪婪(臣)竟為其
欺蔽疎於覺察今蒙
皇上命刑部侍郎(臣)韓光基太僕寺卿(臣)顧琮到晉訊
明將劉登庸等觧任究審以昭法紀但(臣)身沐
皇上至優至渥之恩而於此等劣員不能早為覺察實
深惶愧無以自容惟有跪請
聖主將(臣)
敕部嚴加議處以為不能覺察屬員者之戒(臣)謹涕泣
實陳曷勝悚慄之至謹
奏
國家功令自在何待汝之奏請
雍正九年三月二十二日山西巡撫(臣)石麟謹
奏為奏
聞事竊照晉省地方入春以来連得瑞雪經(臣)恭摺具
奏嗣據各屬陸續報稱於二月初六十七八九暨三
月初四五六七八等日各得雨二三四五六寸不
等省城於三月初六日得雨一寸兹於二十日又
得雨三寸伏思雨水關乎年歲之收成生民之粒
食無時不厪
宸衷今晉省各屬連得時雨普利田疇二麥得此滋潤
更見青葱茂發萬姓歡呼咸頌我
皇上念切民依感召庥和之所致也所有連得時雨情
由理合繕摺奏
聞謹
奏
覧得雨情形深為晉民慶慰
雍正九年七月初七日山西巡撫(臣)石麟謹
奏為恭報二麥豐收事竊照晉省二麥收成分數(臣)
留心訪問並據各府州縣開報前来查山西共一
百六州縣今十分收成者八十五州縣九分收成
者十四州縣八分收成者四縣七分收成者二縣
六分收成者一縣野老農夫黃童白叟莫不歡欣
鼓舞共慶盈寧(臣)謹按各屬所報分數欽遵
諭旨分别開明據實另繕淸摺恭呈
御覽謹
奏
欣覽二麥收成分數不禁以手加額焉
同日又
奏為奏
聞事竊查晉省地方入夏以来四五兩月雨水均各調
勻充足六月内初三十三二十一等日各屬俱節
次得有雨澤省城六月初四十七二十九三十等
日各得雨三四寸并據各屬陸續報稱六月二十
八九日并三十日各得雨二三四五寸不等霑足
者甚多兹省城七月初六日又得雨五寸四郊霑
足及時甘雨秋禾甚屬得濟(臣)惟欽遵
聖主睿懷所有現在得雨緣由恭摺奏
聞謹
奏
覽
同日又
奏為請
旨事(臣)伏查雍正八年六月二十一日奉
諭旨聞自京赴太原駐劄滿兵不遵法令騷擾百姓
特命護軍統領(臣)宗室哈爾吉前来帶領回京并令會
同(臣)將不遵法令生事之兵丁逐一查出從重懲
治即在太原府大街枷號示衆其該管章京之不
能約束者亦著查出題參將(臣)交部嚴察議奏等
因經統領(臣)哈爾吉於七月十四日到晉隨會同
(臣)查訊并取檔案查對將與民人互相角口鬪毆
之驍騎關保住等八人雖經(臣)責處過仍酌其輕
重復行懲處外所有正藍旗滿洲旗分傅齊保佐
領下驍騎傅海擅入民人院内與婦人角口一案
(臣)石麟當即查知究問因係角口巳將傅海鞭責
在案復會同研訊據傅海供稱與婦人互相角口
是實竝無進人家去等語(臣)等隨將傅海重責枷
號於太原府南門内示衆并將章京參領等查參
等因經哈爾吉帶兵回京覆
奏在案嗣於雍正九年二月二十八日准兵部咨將
(臣)暨章京參領等照例分别議處緣由知照到(臣)
其枷號之傅海作何發放未經議及(臣)隨咨請部
示續准兵部咨覆令仍欽遵原奉
諭旨查照可也等因(臣)查傅海不遵法令生事角鬭兩
經責懲枷號已將一載今應否開枷押觧回旗出
自
聖恩(臣)未敢擅便為此謹
奏
將傅海開枷釋放解交該旗另行請旨
雍正九年十月初六日山西巡撫(臣)石麟謹
奏為恭報
盛世豐年收成分數事竊照晉省地方今歲雨水調勻
田禾暢茂當兹百穀咸登之候據各府州縣陸續
開報分數前来查晉省共一百六州縣今十分收
成者五十三州縣九分收成者十六州縣八分收
成者二十四州縣七分收成者十三州縣黃童白
叟羣相鼓舞感頌
皇仁(臣)謹將各屬所報分數遵奉
諭旨分别開眀另繕清摺恭呈
御覽為此謹
奏
晉省收成分數以手加額覽焉
雍正九年十一月初二日山西巡撫(臣)石麟謹
奏為預籌移貯倉糧以裕軍需仰祈
睿鑒事竊照大同府大有倉朔平府常豐倉存貯糧石
原以備軍需之用夲年四月内准部咨令將大有
倉米四萬石常豐倉米二萬石賣給范毓馪將價
收存秋後買補還倉現今已飭催買補第大朔二
府相連直省今歲来晉販糴者多米價不甚平減
且有關於民食採買亦難急迫伏查晉省各屬存
貯各案倉穀并密陳管見事案内歴年所買之穀
計共有百萬餘石仰沐
皇仁連歲豐收未有動用現皆實貯(臣)愚請將密陳管
見事案内穀石除大朔二府屬之外酌動十五萬
石令各屬碾米九萬石雇覓車騾運赴大有倉五
萬石常豐倉四萬石加謹收貯以待不時之用似
於軍需有益二處倉厫如有不敷卽酌量添造其
運送之口袋脚價碾米工資及造倉等費請於司
庫收貯雍正八年存公銀内動用事竣造册送部
查銷至運動過各屬穀石仍請動存公銀兩照數
聖主訓示遵行如蒙
俞允(臣)卽一面辦理一面具
題為此繕摺請
旨謹
奏
預籌軍需之見甚是一面辦理一面題奏可也
雍正九年十一月初五日山西廵撫(臣)石麟謹
奏為奏請量加兵米折價以廣
皇仁事竊照晉省各鎮營兵丁月支不敷米石歴年俱
照雍正元年
題定時估價值折給採買卽夲年十月内估撥壬子
年兵丁折價月米及赴甘兵丁養贍家口應支月
米之數亦已照例造册送部請撥在案但晉省今
歲因直豫二省民人赴晉販買搬運絡繹相繼以
致米價日增若仍照
題定時估折給兵丁買食維艱(臣)謹遵雍正元年欽
奉如遇價值高昂之年該督聲眀具奏之
恩旨於
題定時估之外量請加增(臣)查三關鎮屬朔州營兵
丁不敷折價月米五百八十五石每倉石
題定時估價銀四錢五分今查朔州等處現在米價
每倉石一兩一二錢不等可否將兵丁折價每石
再加折銀三錢大同鎮屬各營路兵丁不敷折價
月米共一萬五千六百二十石零每倉石
題定時估價銀四錢五分今查大同府等處現在米
價每倉石一兩二三錢不等可否將兵丁折價每
石再加折銀三錢殺虎協營兵丁不敷折價月米
共三千二百五石零每倉石
題定時估價銀五錢三分今查朔平府等處現在米
價每倉石一兩一二錢不等可否將兵丁折價每
石再加折銀二錢二分腹裏各營内撫標太原盂
夀等營兵丁不敷折價月米共四千六百四十四
石零每倉石
題定時估價銀五錢四分今查太原平定等處現在
米價每倉石一兩二三錢不等可否將兵丁折價
每石再加折銀二錢六分太原鎮標平陽等營兵
丁不敷折價月米共八千九百八十二石零每倉
石
題定時估價銀六錢今查平陽潞安等處現在米價
每倉石一兩三四錢不等可否將兵丁折價每石
再加折銀二錢汾州石樓等營兵丁不敷折價月
米共二千九百八十七石零每倉石
題定時估價銀五錢二分今查汾州等處現在米價
每倉石一兩四五錢不等可否將兵丁折價每石
再加折銀二錢八分以上價値俱按其原定之數
并現在米價酌量加增計通共加折銀九千四百
五兩零俾兵食無虞訓練有資感沐
皇仁無旣并據布政司蒋泂查議相同(臣)不揣冐昧具
奏伏候
聖主睿裁施行謹
奏
該部議奏
同日又
奏為奏
聞事竊查大同鎮(臣)徐起鳳於雍正七年十一月到任
之後欽奉
諭旨令(臣)察訪具奏(臣)查徐起鳳彼時任事伊始考驗
官弁皆稱秉公操練兵丁俱屬嚴肅是以據實覆
奏在案至今歲以来卽聞其年力漸衰覺察多疎聽
任家人書役朦蔽作弊然知之尚未確實今(臣)署
理提篆陸續調取各營員赴省考驗面加詢問并
復細訪知鎮(臣)徐起鳳惟任聽家人張二潘二稿
房書辦金質貴用事遇官弁請咨領劄按其大小
索銀三四十兩六七十兩不等前又將繭紬數百
疋分發該鎮衙門人等二百疋及標下三營每營
各三四十疋不等每疋令繳價銀三兩四錢又迎
送過往酒席程儀俱支銷中營公費糧銀又聞其
從前將署内家人掛名於標下三營支取糧餉近
因(臣)嚴行稽查始除名另補(臣)查大同一鎮地處
邊方關係緊要鎮(臣)徐起鳳年力旣衰似此奉職
有愆恐有貽誤之處(臣)知之旣確不敢瞻徇隠諱
謹據實奏
聞伏乞
皇上睿鑒施行謹
奏
前日之奏覆固屬錯謬今此之奏聞更屬遲延
雍正九年十一月初十日山西巡撫(臣)石麟謹
奏為恭懇
聖恩俯留能員以濟公務事竊查前准吏部咨開前任
山西巡察勵宗萬騷擾勒索案内有濫應夫馬等
項之翼城等州縣旣各自行檢舉應否查參等因
議覆奉
旨勵宗萬著革任翼城等州縣著照例查參欽此欽遵
(臣)隨檄行布政司等查揭去後今據開報各職名
前来(臣)查除已經參故各員及原無額設驛遞因
勵宗萬索取自行捐雇夫馬應付之翼城等州縣
俱例無處分應邀免議外所有自行檢舉濫應夫
馬之前任安邑縣知縣今陞保德州知州車敏来
前任臨汾縣知縣今陞遼州知州徐三俊曲沃縣
大計附薦知縣王世銑洪洞縣卓異知縣余世堂
前署靈石縣知縣今署長治縣試用知縣郭麟生
介休縣知縣李夀彭前署徐溝縣知縣今署鳳臺
縣知縣趙炯屯留縣知縣甄爾節㐮垣縣知縣劉
德潤聞喜縣知縣李錦祁縣告病知縣羅著藻等
俱例應處分但(臣)伏查雍正六年内欽奉
上諭督撫等遇屬員愆尤當觀其平日居官如何若係
庸碌無能之輩則無足惜倘屬廉幹之員而因此罷
斥殊非大臣為國家愛惜人才之道雖定例所在不
得不參然亦當密行奏聞欽此(臣)查濫應夫馬各員
内趙炯甄爾節劉德潤李錦皆係循分供職之員
應聽部議外其車敏来徐三俊王世銑余世堂等
皆屬廉幹素著之員至郭麟生李夀彭羅著藻等
亦皆辦事勤敏除羅著藻久經告病離任查晉省
現有軍需之際得有幹員辦理更為有益(臣)不揣
冐昧恭懇
聖恩可否將車敏来等照例議處從寬仍行留任俾現
在辦事不致乏人而各員感戴
天恩益加奮勉矣(臣)於本月十二日具疏
題參外謹繕摺密
奏伏乞
聖主睿鑒施行謹
奏
該部議奏
硃批諭旨卷二百十七之三
欽定四庫全書
硃批諭旨卷二百十七之四
硃批石麟奏摺
雍正十年二月初六日山西巡撫(臣)石麟謹
奏為奏
聞晉省得雪日期事竊照晉省各屬地方上年十月得
雪深透之後十一十二月以至今歲正月内雖各
屬屢經得雪但僅及一州一邑未能普徧霑足(臣)
心日切徬徨深自警惕昨欽奉
上諭更深恐懼修省并預為籌酌平糶等事今荷蒙
穹蒼上鍳
聖心之乾惕下憐萬民之生命省城於二月初五日申
時雨雪竝降入土三寸有餘仰瞻雲色深沉䧏雪
必不止一二處晉省地氣多寒今歲時令較遲得
此雨雪深有濟於二麥(臣)已飛查各屬得雪之情
形但覆到尚需時日(臣)伏知
聖心垂念之切謹將省城得雪緣由繕摺先行恭
奏其餘俟各屬查覆到日再具奏
聞謹
奏
覽晉省雨雪情形朕心深為欣慰
雍正十年三月初五日山西巡撫(臣)石麟謹
奏為奏
聞事竊照山西省城於二月十九日得有瑞雪隨據各
府州縣陸續申報是日各得雨雪二三四五六寸
不等并有至八寸者均獲普霑在地麥苖咸有禆
益兹又於三月初四日戌時起至初五日丑時止
得雨三寸有餘沾濡優渥四郊徧及詢之野老農
夫俱稱應時甘雨一切禾黍正可趁此播種歡呼
載道莫不感頌
皇仁除即行查各屬俟覆到另
奏外合先繕摺奏
聞上慰
宸衷謹
奏
覽奏曷勝額慶近京一帶地方亦節次據報得雨雪矣
雍正十年三月十八日山西巡撫(臣)石麟謹
奏為奏
聞事竊照山西省城三月初四日得雨情形經(臣)恭摺
先行具
奏一面行查各屬去後隨據各府州縣陸續申覆初
四初五日各得雨雪二三四五寸不等均屬得濟
(臣)正在繕摺間省城於初十日得雪八寸十一日
又得雪尺餘十分霑足復即查據各屬申報初十
十一日各得雨雪七八寸一尺及一尺四五六七
寸不等雪後天氣晴和消融入土優渥深透高原
下隰通省地方咸獲霑足上年所種之麥無不青
葱暢發目下應種之麥并一切禾黍亦皆得及時
播種齊全野老農夫徧滿田疇歡呼力作咸頌
皇仁所有晉省雨雪霑足緣由謹再奏
聞謹
奏
據奏通省雨雪霑足實慰朕懷
雍正十年四月初六日山西巡撫(臣)石麟謹
奏為欽奉
上諭事竊(臣)前接到内大臣公豐盛額字開欽奉
上諭令於所轄兵丁内俱著勤加演習步行及本身裹
帶物件之法多多益善不可視為具文苟且從事將
來若不能諳練將該管大臣官員從重議處欽此欽
遵(臣)隨知會太原大同兩鎮臣於所轄兵丁内挑
選演習并將奉行緣由先卽具摺回
奏兹查太原鎮各標營路内經署鎮(臣)張朝良挑就
兵丁共一千八百名大同鎮各標營路内經署鎮
(臣)李如栢挑就兵丁共五千五百七十四名至(臣)
標除額外兵丁巳經全數製給沙囊演習外其左
右二營内挑就兵丁一百六十名通共挑就兵丁
七千五百三十四名俱各製給沙嚢令其繫於腰
間兩腿勤加演習由輕漸重由近漸遠(臣)仍不時
督察務期諳練合將挑就兵數恭摺奏
聞謹
奏
練習步行趫捷之法須當由漸加增非可急驟之事知
此要訣而時加督察方為有益
同日又
奏為奏
聞事竊照山西於三月二十七八兩日省城得雨四寸
餘并據各府州縣陸續申報二十七八兩日各得
雨三四五六寸不等正在繕摺具
奏間兹省城於四月初四至初五日霖雨大霈十分
深透霑足雨水調勻且天氣和暖在地麥苗得此
膏澤滋培更加茂盛而播種之禾黍亦皆勃然暢
發所有連得時雨情形理合繕摺奏
聞謹
奏
覽所奏情形朕實深為晉民額慶
雍正十年閏五月二十四日山西巡撫(臣)石麟謹
奏為奏
聞事竊照晉省地方於五月初六十六二十二十四二
十八九等日曁閏五月初二十一十二等日各屬
俱得雨二三四寸不等兹省城十八日得雨五六
寸十九日甘雨大霈十分深透霑足隨據各府州
縣申報十八十九等日各得雨二三四五六寸不
等通計省北各府州屬雨水俱屬霑足省南各府
州屬霑足者十居八九其一二未霑足者雨澤時
有地土亦皆濕潤二麥已漸次登場收穫禾黍亦
俱種齊暢發正在繕摺具奏間省城又於二十三
日得雨三寸當兹盛夏甘霖疉霈普利田疇皆由
天庥以副我
皇上惓惓民生之至意為此恭摺奏
聞謹
奏
當兹盛夏連得甘雨西望晉省不禁以手加額
同日又
奏為欽奉
上諭事竊查雍正九年十一月初六日准兵部咨開奉
上諭山西大同總兵官徐起鳳著来京大同總兵員缺
著肅州總兵官張朝良調補大同總兵事務緊要且
近有挑選兵丁之事張朝良未到之先著李如柏暫
行署理其太原總兵官印務著石麟委員署理張朝
良到晉時著石麟酌量或令張朝良徑赴大同之任
或李如柏在大同辦理之事未竣卽令張朝良暫署
太原總兵印務欽此移咨到(臣臣)隨欽遵
諭旨將太原鎮印務卽委鎮標中軍遊擊胡海護理嗣
於雍正十年正月鎮(臣)張朝良到晉因鎮(臣)李如
柏在大同辦理召募兵丁挑選安設等事未竣(臣)
遵
旨酌量令張朝良暫署太原總兵印務俱經
題眀在案今查大同召募安設等事已經告竣則鎮
(臣)李如柏張朝良自應
題請各回本任第(臣)查大同地處邊方時値軍務絡
繹鎮(臣)李如柏署印半載有餘調度有方辦事勤
敏於營伍公務均有禆益目今召募兵丁雖已事
竣尚有整理邊口製造軍器及辦送軍營火藥旗
幟等項均當料理查鎮(臣)張朝良自署理太原鎮
印務以来訓練辦事俱屬誠實熟諳惟是大同地
方營務較之太原殊為遼闊殷繁若初到彼地諸
務未能一時深悉辦理不無稽遲(臣)因營伍地方
公務起見仰懇
聖恩可否令兩鎮臣仍各暫行署理兩鎮印務俟大同
各項事竣之後再行酌量
題請各回本任伏乞
聖主訓示遵行謹
奏
各令暫署兩俱有益所奏是
雍正十年七月初一日山西巡撫(臣)石麟謹
奏為欽奉
上諭事雍正十年四月初九日准戶部咨各省督撫提
鎮標下兵丁蒙
皇恩賞給生息銀兩一案雲南貴州廣東廣西四省巳
敷分給協營兵丁均霑欽奉
上諭著各省督撫等酌量本地情形悉心籌運若可以
照此變通辦理則協營兵丁可以蚤受恩賞誠屬有
益但各省地方之利息輕重不同餘銀之多寡不一
非以不能行之省分令倣行之也不可勉強從事欽
此欽遵仰見我
皇上一視同仁
睿慮周詳之至意(臣)查山西省雍正七年五月内蒙
恩賞給撫標兵丁銀四千兩提標兵丁銀六千兩又於
雍正八年九月内蒙
恩賞給大同鎮標兵丁銀九千兩均各營運生息在案
查(臣)標銀兩係省城當商情願具領營運每兩出
息一分二釐因營運之後即有調遣車兵及赴甘
兵丁而生息尚未豐裕是以先就出征兵丁家屬
遇有吉凶事者賞給除給發銀共三百十四兩外
尚存息銀一千二百四十八兩復據各當商情願
再領息銀一千兩營運照前加息按交於本年四
月初一日給領從此每月又多增息銀十二兩所
有存營兵丁(臣)擬於今年四月為始遇有吉凶事
者即將息銀動用賞給正在繕摺
奏眀間欽奉
上諭著將賞給生息銀兩酌量辦理欽此(臣)隨咨會太
大兩鎮臣各就本地情形公同籌酌可否即得分
給協營兵丁蚤受
恩賞去後兹准暫署太原鎮(臣)張朝良咨覆查惠濟銀
兩所得一分利息除賞給出征車騎曁赴甘出征
馬兵家屬吉凶之事外今止現存利銀四百五十
八兩餘銀實屬不多若勉強通融勢必兩不相就
此時似難分給協營兵丁等因又准暫署大同鎮
(臣)李如柏咨覆查大同地處邊疆不通舟楫貿易
各商獲利實微惠濟銀兩分借各舗領運每兩僅
交息銀一分因利銀不豐酌議先令標下三營車
騎赴甘出征兵丁家屬遇事給賞其存營兵丁俟
利息豐裕再為開賞咨眀戶部在案今查現在止
存利銀六百五十四兩此時似難槪行開賞等因
各咨覆前来伏讀
上諭原令不能行之省分不可勉強從事諄諄
聖訓固已洞鑒靡遺今太大二鎮標
恩賞生息之銀實與滇粤四省利廣而可敷分給者不
同至於(臣)標二營現存利銀僅止三百五十兩請
將標下新添額外兵丁二千名於癸丑年為始遇
有吉凶事亦照存營兵丁之例一體給賞以廣
皇仁所有各協營兵丁此時尚不能分給似應俟生息
充裕之日(臣)等當酌量請
旨遵行(臣)謹一併恭摺覆
奏伏乞
睿鑒謹
奏
原命汝等酌量施行自不應勉強從事
雍正十年七月十二日山西巡撫(臣)石麟謹
奏為恭報二麥收成事竊照晉省二麥兹當收穫之
際據各屬開報分數前来查山西共一百六州縣
今十分收成者二十三州縣九分收成者十一州
縣八分收成者二十六州縣七分收成者二十三
州縣六分收成者二十三州縣野老農夫咸稱上
冬今春雨雪稀少麥收幾致難望荷蒙
聖主念切民生頻
頒修省之
訓誥屢
諭先事之圖維是以
至誠感召雨雪疉霈二麥得濟獲此收成莫不歡欣感
激仰頌
皇仁(臣)謹按各屬所報分數欽遵
諭旨分别開眀據實另繕清摺恭呈
御覽為此謹
奏
覽奏二麥收成分數朕懷曷勝欣慰
雍正十年九月二十五日山西巡撫(臣)石麟謹
奏為欽承
聖訓恭謝
天恩并據實陳眀事竊(臣)庸材陋質荷蒙
聖恩畀以晉撫重任復
命署理提督印務受事以来凡於題補將僃等員一一
會同鎮臣詳加揀選再三考核不敢稍忽緣晉省
於請定武職陞選等事案内則有應改補之都司
於遵
旨議奏事案内則有三七分缺應題補之將僃又於欽
奉
上諭事案内有沿邊各營應題補新添設之營員(臣)於
所轄標營各員内疉次挑選無如難得合例之員
祗就各員中酌量人地相宜現在勤慎營務弓馬
可觀以及著有勞績者公同揀選題補恭候
欽定前將千總劉朝棟題補茹越營守備續將改補各
都司之守備劉文秀黃澍祚馬圯受米虎馮選梁
永夀等節次送部引
見兩蒙
皇上飭諭(臣)跪讀之下惶悚靡已伏念(臣)知識淺短揀
選人員未能允協蒙
聖主不加處分頻頒
訓誨(臣)感愧交深難以名言嗣後如遇員缺更當詳慎
揀選以仰副
聖主訓誨之至意但(臣)更有陳眀者查大同鎮屬守僃
應改都司者共十七缺(臣)於本年四月内揀選具
題經部議覆奉
旨俞允補授之外計有十二員應送部引
見(臣)前具題疏内聲明分作兩起咨送今除劉文秀等
六員已經奉
旨在案又除原題頂補梁永夀員缺之守僃田重時今
梁永夀仍回原任田重時毋庸送部外尚有任起
龍尚崇傑顧晉珍李進朝張夢麟五員今次應送
部引
見查部議任起龍係合例之員尚崇傑顧晉珍李進朝
張夢麟部議俱越銜一等而李進朝又係本省人
均令送部引
見恭候
欽定(臣)查尚崇傑顧晉珍李進朝俱原係專營守僃(臣)
考驗才具俱與新銜相稱是以即請改補原營都
司張夢麟現係新平路中軍守僃(臣)考驗該僃老
成歷練弓馬可觀因請調陞保德營都司至任起
龍弓馬雖屬平等但從前屡經出征因著有勞績
現以署都督僉事管殺虎協中軍守僃事是以卽
請改補該協都司以上各員係未奉
聖訓之先於本年四月内具題在案今除給咨送部引
見外(臣)旣感蒙
聖主訓誨之諄切又深懼揀選之未當謹恭摺叩謝
天恩并將從前酌量題補緣由據實陳明謹
奏
朕用人原只論材技從不拘限成例雖然材優而合例
者上也材優而不合例者次也若材劣而又不合例斯
為下矣豈宜濫入保題乎如此不但用非其人是乃開
汝等督撫自作威福之權尤為不可觀汝此奏未悉朕
旨所以復行批諭令汝知之
同日又
奏為恭報
盛世豐年收成分數事竊照晉省地方夏秋雨水霑足
田禾暢茂當兹百穀咸登之候據各府州縣陸續
開報收成分數前来查晉省共一百六州縣前惟
據芮城縣詳報縣境内有十三村莊得雨稍遲田
禾被旱(臣)當將情形
題報在案嗣據委員詳稱履畝確勘所有補種之荍
麥因雨後天氣和暖俱巳長發結實獲有收成巳
經另疏
題覆外今共計十分收成者六十四州縣九分收成
者十四州縣八分收成者十八州縣七分收成者
九州縣六分收成者一縣(臣)謹將各屬所報分數
遵奉
諭旨分别開明另繕清摺恭呈
御覽伏乞
睿鑒謹
奏
以手加額覽焉
雍正十一年正月二十八日山西巡撫(臣)石麟謹
奏為奏
聞事竊查晉省地方上冬雨雪稀少今時届仲春東作
將興仰望膏澤正殷之際荷蒙
聖主至誠感召省城於正月二十七日酉時起大雪繽
紛至二十八日丑時止四野得雪四五寸不等隨
降隨融入土優渥不特在地之麥苗深獲滋培即
耕耘播種均屬有濟且是夜同雲密布雨雪綢繆
所降必廣(臣)伏念雨雪關乎年歲屢厪
宸衷若待各屬報齊尚需時日除一面飛行飭查覆到
另行具
奏外謹將太原省城得雪情形卽先恭摺奏
聞上慰
聖懷為此謹
奏
省城得雪情形欣悦覽之各屬曾否普遍霑濡查明具
奏以聞
諭山西巡撫石麟布政司蒋泂知悉阿齊圖前自京起
程時應給馱載之馬不過二十餘匹今歸途行裝增至
四五十馱之多沿路騷擾驛站經直隸陜西皆據實參
奏而汝二人竟忍掩蔽朕聰隠嘿不言是可忍也孰不
可忍也思之實為寒心況驛馬關係緊要豈汝等任意
應酬情面之物耶接諭後將阿齊圖於山西境内曾受
何員餽送所得何物如何索取情形一一察訪的確併
汝等贈助贐儀若干悉據實開明奏聞以贖過咎倘仍
執迷不悟巧為餙辭希圖遮蓋前愆恐終不能欺蔽朕
之耳目也各訪各奏毋得會商汝二人若必欲商同奏
覆朕亦難強任汝二人為之耳特諭
雍正十一年三月初六日山西巡撫(臣)石麟謹
奏為奏
聞事竊照晉省地方正月二十七八等日得過雨雪情
形經(臣)繕摺奏
聞在案嗣據各屬將二月十四十五二十三二十七等
日得雨緣由申報前来(臣)查省南各州縣各得雨
三四五六寸不等并有一尺餘者惟省北大朔寧
保四府州屬内有得雪三四寸者有得雨二三寸
者亦有尚未得雨者數處(臣)巳飭令各加修省虔
誠求禱兹省城於三月初四日申時起天降霖雨
至初五日午時止遍查四野俱獲深透霑足麥菽
等項大有裨㿽且連日濃雲普徧甘霖稠密所降
必廣除行查各屬俟覆到另
奏外謹將各屬二月内所得雨雪竝太原省城現在
得雨情形恭摺奏
聞上慰
聖懷謹
奏
深慰朕懷
雍正十一年三月二十六日山西巡撫(臣)石麟謹
奏為奏
聞事竊照太原省城三月初四初五日得雨情形(臣)當
卽繕摺奏
聞并聲明行查各屬俟覆到另
奏在案嗣據各府州縣陸續申覆前来(臣)查省南各
州縣三月初四五日各得雨二三四五六寸不等
并有霑足者而蒲澤觧三府州屬十分溥足又地
氣較之他處和暖麥苗蚤發得此甘雨現在暢茂
省北大朔寕保四府州屬三月初四五日各得雨
二三四五寸不等亦有霑足者(臣)謹將查明各屬
得雨情形恭摺奏
聞謹
奏
覽奏晉省得雨情形仍未經溥遍沾足月盡月初以来
光景若何更奏以聞
雍正十一年四月十三日山西巡撫(臣)石麟謹
奏為奏
聞事竊(臣)前將各屬三月初四五日得雨情形繕摺具
奏欽奉
硃批諭旨覽奏晉省得雨情形仍未經溥遍沾足月盡
月初以来光景若何更奏以聞欽此(臣)查太原省城
於三月二十四日得雨寸餘隨據各州縣陸續申
報三月二十四五兩日各得雨二三四五寸不等
并有報霑足者其大朔二府屬十九二十得雨之
後二十五六兩日又得雨霑足者較之他屬尤多
而蒲州府屬地氣和暖雨水調勻優渥二麥現今
秀實惟是時當孟夏豆麥等項在在需雨今各屬
雖陸續得有雨澤但未獲普徧透足(臣)心切徬徨
隨於四月初七日設壇率同司道等官虔誠祈禱
至初十日省城得雨寸餘(臣)仍深自刻責修省現
在敬謹祈求仰冀
天鑒甘霖大霈普利田疇以上慰
聖主惓惓民生之
睿懷也謹將三月内各屬得過雨澤并現在祈求緣由
恭摺奏
聞謹
奏
覽
畿輔一帶於月之十六十八兩日得雨霑透密邇晉省
諒必已蒙
上天慈佑溥賜甘霖矣
雍正十一年五月初七日山西巡撫(臣)石麟謹
奏為
聖主之訓誨無巳微(臣)之覺察有疎仰祈
睿鑒嚴加處分事竊臣一介庸愚感蒙
聖恩畀以撫晉重任屢荷
訓誨生成得以遵循有自夙夜黽勉殚竭心力惟冀有
益於吏治民生以仰報
高厚於萬一其於徵收錢糧辦理軍需尤加意督察諄
同府知府王聯晉雖莅衝繁要缺事無貽誤但居
心實多巧詐昨旗兵起行之際乃敢假(臣)之名餽
送銀兩(臣)知之深為駭異隨即
題參在案豈意分餧馬匹一案屢催尚未報銷乃竟
有朦混暗侵情弊所屬之員内亦有玩法營私縱
皇上命吏部侍郎(臣)任蘭枝署副都統(臣)佛凝峩至大
同查究審理以昭法紀但(臣)身沐
皇上至優至渥之恩而於此等劣員不能蚤為覺察實
深惶愧無以自容惟有跪請
聖主將(臣)
敕部嚴加議處以為不能覺察屬員者之戒(臣)謹涕泣
實陳曷勝悚慄之至為此謹
奏
悚慄何益涕泣更屬可笑此案審明之後罪之輕重有
無憲章自在豈因汝之奏請而或免或不免耶
雍正十一年六月初三日山西巡撫(臣)石麟謹
奏為奏
聞事竊照山西巡察(臣)周紹龍於雍正十一年五月初
二日巡歴巳週將印信送交新任巡察(臣)王羾接
受任事在案五月十三日周紹龍自平陽回至省
城公館是日晚間忽患痰迷之症(臣)聞知即往看
視延醫調治尚未全愈兹於六月初二日接准移
稱本年五月初四日在平陽具
題報滿於十三日進省正在束装復
命間不意途中感冐風暑是日忽患痰病頭目迷暈四
肢無力現在延醫調理未能馳驛赴
闕緣係業經報滿不獲卽日起程移明查照等因到(臣)
准此理合繕摺奏
聞謹
奏
調治大愈時然後起程毋令勉強就道
雍正十一年七月十五日山西巡撫(臣)石麟謹
奏為恭報二麥收成事竊照晉省自春及夏所得雨
澤竝麥苗情形經(臣)節次繕摺奏
聞兹當收穫之際(臣)留心時加訪問并據各府州縣開
報分數前来復逐一查核無異查晉省共一百六
州縣今十分收成者二十二州縣九分收成者十
六州縣八分收成者三十州縣七分收成者二十
九州縣六分收成者九縣野老農夫咸稱上冬今
春雨雪稀少荷蒙
聖主念切民生至誠感召三四月間甘雨疉沛二麥得
濟獲此收成莫不歡欣感激仰頌
皇仁(臣)謹按各屬所報分數欽遵
諭旨分别開眀據實另繕清摺恭呈
御覽再查晉省各屬自五月至今雨水俱各調勻透足
在地禾稼極其茂盛現在吐秀結穗合并奏
聞謹
奏
覽奏二麥分數不禁以手加額稱慶晉省今歲猶得如
此收成實出朕之望外
雍正十一年九月十三日山西巡撫(臣)石麟謹
奏為恭報
盛世豐年收成分數事竊照晉省地方今歲自夏至秋
雨水均獲霑足田禾極其暢茂當兹百穀告登之
候據各府州縣陸續開報分數前来(臣)復逐一查
核晉省共一百六州縣今十分有餘收成者共二
十三州縣十分收成者共八十二州縣九分收成
者一縣其永寧太平等州縣送驗田畝内所産五
穗四穗三穗之瑞穀并有長一尺三四五寸不等
之大穗嘉禾實穎實栗覩之深為歡忭野老農夫
咸頌
皇仁含哺鼓腹共歌豐稔此皆我
皇上至誠感召上協
天心之所致(臣)惟欽遵
聖訓㿽加敬謹矢竭忠誠仰副
皇恩并勸諭百姓崇節儉廣積蓄以永享昇平之樂利
於靡已耳謹將各屬所報分數遵奉
諭旨分别開明另繕清摺恭呈
御覽為此謹
奏
今歲二麥之收巳屬望外秋成又復如是豐稔朕欣慰
之懷曷可言喻我君臣當愈勉寅畏毋稍縱恣以仰答
上天之浩蕩洪恩耳
雍正十一年十一月十六日山西巡撫(臣)石麟謹
奏為欽奉
上諭事雍正十一年十一月十四日接到大學士伯鄂
爾泰寄字内開雍正十一年十一月初九日奉
上諭署太原總兵劉章從前在南贑總兵任時未能稱
職調令来京嗣因太原總兵印務需員署理一時未
得其人是以暫命劉章前往署理伊自到太原任後
於一切營務料理能否稱職之處可寄信巡撫石麟
據實奏聞欽此欽遵(臣)查署太原鎮(臣)劉章於本年
二月内赴任時經過省城(臣)見其為人尚屬老成
莅任之後時加查察訓練將士亦自竭蹶辦理近
聞操練雖勤但號令朝更暮改告誡寬嚴失當官
兵難以適從其於營伍事務究未能料理井井實
有裨益才具旣屬中平而年力又漸衰老太原一
鎮素稱繁劇殊難勝任兹欽奉
諭旨查問(臣)謹據實奏
聞伏乞
睿鑒謹
奏
所奏是於朕旨未降之前姑且密之
同日又
奏為奏
聞事雍正十一年十一月十四日接到大學士伯鄂爾
泰字開大學士伯(臣)鄂爾泰謹
奏據王棠奏稱前因邊地緊要奉
旨添設官兵大同一鎮添兵五千餘名宣化古北二處
亦添兵五千餘名今古提宣鎮兵丁旣經議裁則
大同一鎮應一例議裁等語查古北宣化大同等
處前議共添兵一萬餘名者原以僃調遣之用今
旣不需調遣且難招募精銳虛糜錢糧實屬無益
應請
密敕山西巡撫署提督石麟照總督李衛議裁直隸新
兵之例酌量議裁具本請
旨一併交部議覆施行伏候
聖訓謹
奏雍正十一年十一月初十日奉
旨依議欽此欽遵并鈔錄王棠原奏封寄到(臣臣)查大
同鎮屬沿邊各營路雍正九年十月於議奏添設
兵丁事案内議令共添兵丁五千名當於雍正九
年十一月招募起至十年四月照數募補齊全飭
令各營訓練已經造册送部在案兹欽奉
諭旨令(臣)酌量議裁(臣)現在細加詳議裁減恭疏具
題請
旨外理合將遵奉緣由謹先具摺奏
聞謹
奏
具題到日有旨
雍正十一年十一月二十一日山西巡撫(臣)石麟
謹
奏為奏
聞事雍正十一年十一月二十日據署澤州府解州知
州許日熾稟稱本月十四日有浙江語音自稱試
用官吳永清其人齎有諭帖一道錄呈憲電卑職
因與其人素未識面詢其来歴據云係由營田捐
納縣佐奉
旨發往山西以知縣試用九月到晉十月十五日奉撫
憲面諭今於
大計解部册費派各府州協辦隨給諭帖差委催收
部費銀兩於十一月初二日自省起程由平定等
處而来又云伊係總督吳興祚一家吳總督之子
現任部郎有札專致憲案因此一到卽有此差并
奉密諭在外訪察等語卑職伏思憲臺撫晉數年
一切政務無不慎密且
大計一案亦竝無册費名色屢蒙憲檄倘有藉名招
搖之徒立卽嚴拏詳究豈有差員催收册費卑職
深信斷無此事眀係姦棍假捏招搖不敢疎縱除
卽委員看守俟開戒日取供具文詳報外合先星
馳禀聞等情并鈔假諭帖一紙到(臣臣)見之不勝
駭異除飛飭署澤州府嚴審假捏情由詳解究擬
并檄飭平定等處將有無經吳永清撞騙過情由
亦卽據實詳報外謹先繕摺奏
聞并鈔錄假諭帖一紙恭呈
御覽為此謹
奏
何物姦徒輒敢如此膽玩真匪類也嚴審定擬具奏
雍正十一年十二月十六日山西廵撫(臣)石麟謹
奏為奏
聞事雍正十一年十二月初八日據澤州府鳳臺縣知
縣羅著藻禀稱卑職聞有京中人同騾夫隨從共
五人騎騾二頭於十一月二十四日到卑縣下町
村廟内住宿口稱問梁淵要板卑職隨差役查問
據稱有宛平縣公文一角投鳳臺縣又稱有王爺
諭帖隨又委典史親往查問王爺諭帖再三索要
方始取出内開本府為示諭事照得山西鳳臺縣
民梁淵等進敬香柏木板大小八塊自備脚價運
送至京今差烏林逹齊其各至板所驗看果有此
物卽便速運至府以應供用如無此物卽著烏林
逹齊其各押解梁淵至府回話不得違誤以憑關
防須至諭者右諭知悉雍正十一年十一月初十
日行等語上用清字戳子硃標據稱係撥什庫發
的至宛平縣公文一角係關提拐騾人犯與此事
無干問其緣由稱從宛平順便稍来如此舉動甚
屬可疑値知府因公赴省卑職隨禀眀本府章同
知本月初三日章同知卽親往查訊而本人俱不
承認口稱諭帖巳經燒燬又稱係蘇喇竝非烏林
逹前後互異隨於行李内搜出諭帖稿一紙上寫
鑲紅旗納親郡王老王爺諭地方關防事本府門
下買賣人梁淵薛隆節進敬香柏木板大小八塊
今差官烏林逹趙住前往曲沃縣運解至京特諭
各府州縣關津不得攔阻須至諭者右諭地方知
悉雍正十一年九月日等語至硃標諭帖藏匿無
蹤初四日當經章同知將齊其各帶到縣城卑職
隨撥役嚴加看守事關旗人擅稱王諭合先禀眀
等情到(臣)并據同知章廷珪禀亦相同(臣)見之不
勝駭異正在檄飭該縣將齊其各等訊取確供詳
報間十二月十四日又據澤州府同知章廷珪禀
稱本月初四日查獲齊其各等業經具禀在案卑
職隨將跟隨騾夫等四人細訊據常闖生供係陽
城縣人向在京師騾行生理因梁淵欠騾行銀兩
所以到梁淵家来討的據霍龍節供係陽城縣人
因代梁淵借郎萬行銀兩是伊保借又與齊其各
素相認識所以同行再宛平縣關文是原告楊虎
給伊轉給齊其各的據郎萬行供係陽城縣人同
霍龍節来與梁淵討銀子的據張立成供係趙城
縣人因齊其各霍龍節雇伊騾二頭尚欠騾價所
以跟著的等語今將查出姓名情由再行禀聞等
情(臣)查旣據該同知訊眀騾夫等姓名俱係山西
民人則齊其各眀係棍徒妄行生事有干法紀除
飭鳳臺縣嚴訊確情并將趙住現在何處務須究
出倘該犯堅稱旗人不吐實情即令解省發理事
通判究眀另
奏外謹先繕摺奏
聞謹
奏
據奏旗人指稱王諭招搖晉省地方朕知諸王咸皆守
法必無此舉自係假冐無疑若云巳革退之納親郡王
納爾素在伊則無不可為之事素行極其鄙猥不肯安
分自愛之人也當將獲犯研審確情定擬具奏以聞
雍正十二年正月十一日山西廵撫(臣)石麟謹
奏為奏
聞事竊照晉省於雍正十一年十二月二十八日省城
得雪五寸雍正十二年正月初一日寅時起瑞雪
繽紛至午時止省城得雪五寸有餘并據各屬陸
續申報於上年十二月二十八日曁本年正月初
一日各得雪四五六七寸不等查三冬之内晉省
連得瑞雪普徧均霑不特在地麥苗深獲滋培而
土膏和潤將来春耕亦有裨㿽閭閻樂業農民歡
慶(臣)謹恭摺奏
聞為此謹
奏
覽晉省得雪情形朕懷深為欣慰
同日又
奏為
至德光昭甘泉疉見恭摺奏
聞事竊(臣)於雍正十一年十二月初一日據介休縣禀
稱卑縣城南五里外上堡村地方舊有南泉灰泉
長湖泉三處合流而為一渠經由上堡下堡常樂
等三村共灌地五百餘畝數十年来三泉俱已乾
涸水田悉成旱地忽於今秋收穫後三處復現微
泉至十月而轉盛現今嚴寒冰凍尚爾日夜長流
又南泉東面高地内新湧出泉一處其流尚細灰
泉西南平地内新湧出泉一處長湖泉西南平地
内亦新湧出泉一處二泉甚旺其周圍附近處亦
尚有湧出小泉等情具禀到(臣臣)復令將新舊各
泉現在聚水寬深之情形及新湧成泉者確有幾
處再加查眀去後兹據禀稱查得南泉現在圍寬
五文水深一丈旁有新泉三處圍寬四五六尺不
等水深各二尺灰泉現在圍寬一丈一尺水深三
尺長湖泉現在圍寬四丈水深五尺與灰泉相接
旁有新泉三處圍寬五尺九尺一丈不等水深二
尺五尺不等又附近有井一口向需人力汲引取
水甚深今泉從井眼湧出亦充滿長流等情禀覆
前来(臣)接閱之際深為慶幸此皆我
皇上湛恩普被
大德覃敷敬
天勤民時時以稼穡為念重農貴粟刻刻以安阜為心是
以上格
蒼穹下昭瑞應甘泉疉見溥利民生(臣)與官民人等曷勝
歡忭感頌惟有㿽加敬謹以裕
天庥除飭該縣於春融後卽相度源流築堰疏引灌漑地
畝若干俟詳報另
奏外(臣)謹恭摺先具奏
聞謹
奏
地湧甘泉堪資灌漑乃生民樂利之休當具疏題奏興
築壩堰以垂永久及或建立祠宇以昭
神貺一併酌議施行
雍正十二年三月十二日山西廵撫(臣)石麟謹
奏為奏
聞事竊照晉省地方於本年二月二十八日省城得雨
三寸三月初五日得雨四寸初九日得雨三寸據
各州縣申報二月二十八九三月初五等日有各
得雨三四五六寸及霑足者臣查三春之内雨澤
甚是調勻周徧在地麥苗現高出四五六寸不等
農人俱各乘時耕耘歡聲徧野咸頌
皇仁(臣)謹恭摺奏
聞為此謹
奏
據奏三春雨澤調勻麥苗長發以手加額覽焉
雍正十二年四月二十八日山西廵撫(臣)石麟謹
奏為奏
聞事竊照山西地方今歲自正月以至三月雨水俱各
調勻充足經(臣)節次奏
聞在案嗣據各屬申報四月初一日得雨二三四五寸
不等并有霑足者其蒲解二府州地氣和暖麥苗
蚤發獲此雨澤尤為得濟二麥現俱吐秀結穗惟
入夏以来雨水漸覺稀少十八日省城得雨寸餘
二十二日又得雨一寸行查各屬十七八二十二
等日得雨一二三四寸不等有報霑足者亦有未
得雨者伏念時屆仲夏禾麥等項正需雨水滋培
今未獲及時均霑(臣)心切徬徨深自刻責修省現
在敬謹祈求仰冀
天鍳大沛甘霖溥利田疇以慰
聖懷謹將四月内得過雨澤并現在祈求緣由恭摺奏
聞謹
奏
京畿地方亦需雨甚殷朕正為此日夜焦憂亟當竭誠
修省以祈
天恩垂祐可也
雍正十二年七月十一日山西廵撫(臣)石麟謹
奏為奏
聞事竊照山西省城地方於六月二十五六日得雨霑
足(臣)卽行查各屬去後兹省城又於七月初一初
二初四初五等日疉沛甘霖十分深透隨據各府
州縣陸續申覆前来(臣)查各屬於六月二十五六
日得雨霑足者十居七八其餘得雨三四寸者續
於七月初一二初三四五等日均獲霑足太汾二
府屬内從前少雨者亦皆普霑西成無虞查各屬
在地禾稼前此之已成植者暢茂倍常其漸次栽
種之蕎麥等項得此膏雨亦即勃然興發現在平
地之粟禾長有一尺八九寸至二尺五六寸不等
高地之粟禾長有八九寸至一尺五六寸不等平
地之高粱長有四五尺不等高地之高粱長有三
尺六七寸不等豆黍等項平地者長有二尺餘高
地者長有八九寸及尺餘不等芃芃彧彧徧野青
葱凡兹黎庶靡不歡忻(臣)謹將晉省得雨霑足及
禾稼現在長發情形一併奏
聞謹
奏
覽奏朕懷深慰但訪聞沿邊一帶朔平等處仍屬缺雨
目今直隸宣郡與晉省北界接壌地方俱現在苦旱為
何竝未言及耶
雍正十二年八月初三日山西廵撫(臣)石麟謹
奏為欽奉
上諭事竊(臣)前具奏晉省得雨霑足一摺欽奉
硃批諭旨覽奏朕懷深慰但訪聞沿邊一帶朔平等處
仍屬缺雨目今直隸宣郡與晉省北界接壤地方俱
現在苦旱為何竝未言及耶欽此欽遵伏查朔平一
帶地處邊疆氣候較遲本年四月當播種之時雨
澤稀少至五月初一二等日亦只各得雨二三寸
不等雨未透足二麥未能暢茂秋禾播種未齊嗣
於五月十四五二十二十八等日得雨霑足秋禾
雜糧咸得播種惟因邊圉地方多係沙土若十日
或半月不雨卽覺乾燥故於五月底雖得雨霑足
而六月望後又需雨澤正在祈求旋於二十五日
得雨二三四寸不等復於七月初一二三等日連
得透雨優渥霑足查六月下旬得雨雖覺稍遲而
連霈甘霖禾黍均獲滋培興發是以(臣)於七月十
一日同各屬霑足情由一併具
奏未敢以缺雨冒昧率陳也兹奉
諭旨查問(臣)謹據實覆
奏伏祈
睿鑒至各屬自七月初一二初四五等日得雨霑足之
後省城於七月二十三四日得雨霑足又於二十
六日得雨十分深透随據各屬陸續申報七月十
九二十二十三四五等日各得雨三四五寸及霑
足不等其沿邊朔平府所屬之五州縣内右玉左
雲平魯馬邑等四縣於七月初十十九二十等日
俱得雨霑足朔州於二十四五日得雨五寸大同
府所屬之九州縣於七月十九二十二十二等日
均得雨霑足查各屬蚤禾現在結穗晚禾等項亦
漸次秀實(臣)正在繕摺具
奏間省城於八月初三日甘雨大沛四野霑足理合
一併奏
聞謹
奏
覽奏知道了凡雨暘奏報惟以據實爲要若少加粉飾
遮掩則心涉欺隠近於無恥小人之行矣戒之誌之
雍正十二年十月初三日山西廵撫(臣)石麟謹
奏為恭報
盛世豐年收成分數事竊照晉省地方今歲三春雨水
到處充足入夏之後惟沿邊大朔保三府州屬暨
近省太汾二府屬内間有雨水未獲普霑者至六
月下旬七月初旬内甘霖疊沛通省普徧霑足田
禾仍屬得濟兹當百穀告登之候(臣)留心查察并
據各府州縣陸續開報分數前来(臣)復逐一查核
晉省共一百五州縣今十分收成者共三十六州
縣九分收成者共三十一州縣八分收成者共二
十四州縣七分收成者共十二州縣六分收成者
共二州縣黃童白叟羣相鼓舞感頌
皇仁此皆我
皇上敬
天勤民至誠感召以致萬姓得此盈寕之慶也謹將各屬
所報分數遵奉
諭旨分别開明另繕清摺恭呈
御覽為此謹
奏
晉省今歲秋成得有如是分數可謂望外之幸也
同日又
奏為欽承
聖訓恭謝
天恩事雍正十二年九月二十三日接准兵部咨開將
(臣)
題補鎮西城都司之馬自能渾源城都司之王哲朔
平營都司之楊國彦帶領引
見奉
旨馬自能王哲楊國彦俱弓箭生疎姑照所請補授石
麟凡題補武職多似此等人員是何意見爾部飭行
該署提知之欽此移(臣)欽遵跪讀之下惶悚靡已伏
思(臣)庸材陋質荷蒙
聖恩畀以晉撫重任復奉
命署理提督印務任事以来時時督飭員弁勤習技勇
整理營伍惟期殫竭駑駘之心力以報
聖主委任之
隆恩至於
題補將備等員尤深兢惕遇有員缺會同鎮臣詳加
揀選再三考核不敢稍忽祗緣知識短淺選擇未
當(臣)心深愧(臣)咎難辭乃蒙
聖主洪恩不加處分
特賜訓飭(臣)跪誦
恩綸實感愧交深難以名言嗣後如遇員缺益當詳慎
揀選以仰副
聖主訓誨之至意也所有微(臣)凜遵
聖訓感激之忱謹恭摺叩謝
天恩為此謹
奏
若詳加揀選再三考核之人尚皆如此平庸則通省武
備廢弛將弁怠懈營伍之不整齊兵丁全未訓練不問
可知矣惟愧惟懼庶免隕越慎之
雍正十二年十一月初八日山西廵撫(臣)石麟謹
奏為奏
聞事竊照山西省城十月十一十二日得雪情形(臣)當
即恭摺奏
聞并聲明行查各屬俟覆到另
奏荷蒙
睿鑒嗣省城於十四日未時起至十五日已時止復得
雪六寸并據各府州縣陸續申覆於十月十一二
日十四五日各得雪五六七八九寸及一尺二三
寸不等通省普霑在地麥苖得此瑞雪疊降均獲
滋培之益所有查明緣由理合奏
聞伏祈
睿鑒謹
奏
覽奏闔境普霑瑞雪麥苖均獲滋培曷勝欣慰
雍正十三年三月十七日山西廵撫(臣)石麟謹
奏為欽承
聖訓恭謝
天恩事竊(臣)於雍正十三年三月十五日接到(臣)兄新
授福建按察使倫逹理寄字内開我於三月初六
日奏請
聖訓蒙
聖訓實深惶悚伏念(臣)由筆帖式至微極末之員蒙
皇上天恩教養生成拔置
御前奏事
特授為員外郎旋放安徽布政司寸長未效仰荷
聖恩逾於常格
簡畀晉撫重任又蒙
命(臣)署理山西提督印務(臣)身受
殊恩至優至渥即捐軀糜頂尚恐不能報效何敢自甘
暴棄以蹈罪譴惟是才識短淺心思耳目不能周
到靡遺以致愆尤日積復蒙
聖主洪恩寬宥矜全屢頒
諭旨訓誨諄諄(臣)每跪讀
恩綸之下感激涕零兹復欽承
聖訓(臣)愈深敬畏痛自刻責惟有益加勉勵殚竭心力
辨理政務冀贖前愆仰報
高厚隆恩於萬一耳為此繕摺恭謝
天恩謹
奏
覽
雍正十三年六月十三日山西廵撫(臣)石麟謹
奏為奏
聞事竊照山西省城地方於五月十二等日得雨霑足
并各屬於五月初五六等日得雨均霑情形經(臣)
恭摺奏
聞嗣省城於十七八等日復得雨霑足并據各屬陸續
申報於五月十五暨二十五六等日各得雨四五
六寸及霑足者不等兹省城於六月十二日申時
起至戌時止得雨二寸又於十三日子時起至卯
時止得雨深透霑足當兹黍稷稻粱俱在吐秀含
苞之時得此甘雨優渥滋培深有裨益理合奏
聞以慰
聖懷為此謹
奏
及時得雨深慰朕念
雍正十三年七月十九日山西廵撫(臣)石麟謹
奏為奏
聞事竊查晉省各屬地方自夏入秋雨水均獲霑足田
禾俱各茂盛因届結實之際雨澤尤關緊要(臣)時
行查詢其近省太原等府州及省北各府州現在
雨水不缺惟省南平陽府蒲州府觧州絳州等處
於七月十五六等日接據各該府州禀稱查所屬
内有自六月下旬起至七月初十雨澤稀少即間
有微雨不能沾濡田禾望雨殊殷現在祈求等語
(臣)聞之深為憂慮随自刻責修省即於七月十七
日在省城設壇率同司道等官虔誠祈禱兹省城
於十九日丑時甘雨下降纏綿優渥至於申時巳
得雨六寸現在尚未止息且雲氣瀰漫雨澤綿綿
所降必廣除飛飭平蒲觧絳等府州將有無得雨
并田禾情形即查明具報俟覆到另
奏外謹先恭摺奏
聞為此謹
奏
交秋逾月節令已屆白露平蒲等處縱得雨亦恐無濟
於事矣
雍正十三年八月初六日山西廵撫(臣)石麟謹
奏為奏
聞事竊(臣)前奏平陽蒲州解州絳州四府州屬地方入
秋以後雨澤稀少竝七月十九日省城得雨情形
一摺兹於八月初四日奉到
硃批諭旨(臣)跪讀之下仰見我
皇上念切民生惟恐雨澤後時致厪
宸衷(臣)查七月十九日之雨近省及省北各府州屬地
方獲霑足者居多又於二十五六七等日省城暨
各府州復得雨透足其平蒲觧綘四府州據陸續
申報七月十九日僅得雨一二寸不等未獲沾濡
復於二十四五六七等日甘霖書夜連沛纏綿優
渥均獲霑足前此待雨之田禾皆浡然興發現在
長茂秀穗等情(臣)查平蒲觧絳等處地隸省南氣
候較蚤民間播種有早晚二禾早禾秋後即可收
穫前此少雨之隙而早禾已屆收割其晚禾係收
麥後始行播種有渠堰井泉可以澆灌者仍屬茂
盛惟高阜坡地禾苗因雨水愆期未免生發遲滯
今得此膏雨普霑雨後天氣現在暖熱田禾猶得
長養尚屬有濟收成不致缺望統俟收後確查分
數具
奏外所有平蒲觧絳等處巳經得雨霑足并田禾情
形(臣)謹恭摺奏
聞上慰
聖懷謹
奏
果如所奏則雨澤猶不嫌遲禾苗仍屬有濟也何喜如
之
硃批諭旨卷二百十七之四
