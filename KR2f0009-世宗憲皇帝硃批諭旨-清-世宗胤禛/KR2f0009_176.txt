欽定四庫全書
硃批諭旨卷一百七十六之
硃批高其倬奏摺
雍正元年二月二十八日雲貴總督(臣)高其倬雲
南巡撫(臣)楊名時謹
奏恭請
皇上聖安
朕安
提督張谷貞以老辭職朕已優諭留任不知伊之精力
若何猶健旺否因係一好提臣甚為惜之若露有衰邁
光景至難以支持時汝等密奏以聞毋致遺誤重任
同日又
奏為奏
聞事竊(臣)等查得藏地距雲南遼遠駐藏官兵所需俸
餉口糧等項銀兩必預行解送方無遲誤康熙六
十一年六月内(臣)等委遊擊李化龍預解餉銀七
萬一千六百餘兩已經具摺
奏明續於康熙六十一年十二月内據駐藏管理支放
同知丁棟臣報稱除原領雲南省俸餉官兵外再
額駙阿寳所帶駐藏官兵奉署定西將軍令牌亦
令在雲南貯藏錢糧内動給統計一年滿足共需銀
一十一萬三千餘兩計以前所解之銀只敷次年夏
季有餘之用等語前來(臣)等會議此項銀兩應急行
照數解送但藏地遥遠往來多需時日又酌量多
解銀二萬六千餘兩以僃不時支給之用共撥動藩
庫銀一十四萬兩委援𠞰右協遊擊汪仁等於雍正
元年二月二十一日起程解運訖再解餉官兵通事
跟役共一百九十九員名俱照上年之例折給馬匹
口糧鹽菜盤費賞賚等項及雇覓馱餉馬匹脚價
共動給銀二萬六千餘兩又駐藏官兵久居遠塞(臣)
等商酌附觧銀八千餘兩以為添補衣鞋之用所有
解送銀兩數目竝起程日期(臣)等謹會同具摺奏
聞謹
奏
覽奏知道了駐藏官兵巳降旨命其返旆矣
雍正元年四月初五日雲貴總督(臣)高其倬謹
奏為奏
聞雨水米價事竊查雲南省目下蠶豆已經收割全完
二麥巳收十之五六俱有九分收成自三月中旬
以來得雨五次田中之水足用如臨安元江等處
地氣頗暖稻田俱巳栽插十分之四五他處秧苗
出水尚未栽插四月二十以外方始栽起直至五
月末纔陸續栽完據百姓等云現今割麥之時且
不用雨四月十五以後至五月中再得雨一二次
則高下田地無不遍插收成即可預定三四分矣
至各處山田今巳得雨蕎麥俱巳播種目下雲南
省城米價每石一兩八九分外府州縣米價每石
九錢五六分貴州雨水霑足秧始栽插米價省城
每石八錢七八分外府州縣米價每石七錢三四
五分不等理合具摺奏
聞謹
奏
滇黔雨水米價情形知道了一切奏報總須據實為要
同日又
奏為奏
聞事雍正元年四月初二日准署理定西將軍印務公
策旺諾爾布等咨稱為密行奏
聞事公策旺諾爾布之族兄在呼呼腦兒住的諾顔哈
什漢等寄來蒙古字密信譯出内云呼呼腦兒的
大小諾顔等於本年十月内會盟密商云自我等
祖父以來至我等俱遵
阿穆瑚朗汗之旨而行如今看來於我等毫無益處喇
藏汗因他為惡被策妄阿喇蒲坦征殺據了土白
忒國我等之兵與漢兵會同前進將車領敦多布
敗走請達賴喇嘛坐牀先經
阿穆瑚朗汗有旨取了土白忒國將爾等内中立汗只
當後來將我等内中立汗迄今三四年無有信息
看來我等無望了我等自祖父以來至我等與凖
噶爾甚為親好但因喇藏汗為惡方與為敵與我
等何干如今就在今冬十二月内速差人往策妄
阿喇蒲坦那裏去說自祖父以來相好至我等仍
照常相好嗣後我等同心合意而行靠著
阿穆瑚朗汗行走也與我等無益將此情由作速差人
說去如此計議結誓聞得此事竊思
聖主乃天下衆生靈之大恩主你今又身任土白忒國
之大事往於彼處此事關係甚大未可測料應作
速密奏
聖主就是你們那裏也該堅固防僃方好等語又據呼
呼腦兒台吉巴爾朱爾差來的人衞徵囊蘇口稱
我的兄弟是呼呼腦兒台吉巴爾朱爾拏碗的人
羅卜藏丹津王傳集會盟之處他本身跟著聽的
話告訴我說若自打箭爐至喀木藏衞俱行占取
還有侵害我等的人麽等語衞徵囊蘇係我們喀
爾喀的骨頭奴才等愚見羅卜藏丹津受
聖主之恩重於衆人伊身為首倡負
恩為逆即是自尋滅亡之禍呼呼腦兒人等俱彼此不
睦骨肉離析各逞已意伊等所屬之人與彼擕貳
者多羅卜藏丹津又甚糊塗酗酒失人心伊雖傳
集衆人會盟呼呼腦兒人等無不感戴
聖主養育之深恩且内中各顧生業安靜過活之人不
少衆人未必皆與羅卜藏丹津一同為逆取禍但
事有關係不可不預為防僃奴才等隨行文知會
侍郎常壽總兵官王以謙四川雲南督撫提鎮令
其探訪奴才等已於此處密為防僃外謹將諾顔
哈什漢密寄蒙古字書信一紙照鈔蒙古字書信
一紙由四川西寧兩路密奏進呈
睿覽伏乞
聖主指示等因具
奏訖為此合咨前去查照施行等因移咨到(臣臣)隨
飛飭駐防中甸遊擊劉宗魁駐防阿墩子遊擊劉
國侯及管理臺站守僃張鶴密為偵探不時飛報
并嚴加防僃外(臣)思此事真假未可遽定但先事
預防不可不密為籌僃查雲南口外之中甸阿墩
子俱係進藏要路現有遊擊劉宗魁劉國侯各帶
兵二百名在二處駐防而中甸去裏塘巴塘稍近
彼處狜猔人民雖係土白忒所屬其管地方之營
官亦服呼呼腦兒管轄此處尤為緊要現在駐防
兵丁二百名力量稍單(臣)只以巡防為名現調鶴
麗鎮劍川協兵丁三百名添往中甸防守再令永
北鎮密選兵三百名楚姚鎮二百名鶴麗鎮五百
名一切預僃整齊聽候調遣此内鶴麗鎮去口最
近總兵郝玉麟諳練營伍實心任事(臣)亦密令其
預僃倘有信息即令帶領此預僃之兵丁一千名
出口并中甸阿墩子現有之兵丁七百名一總令
其統率相機接應(臣)亦將本標兵丁預僃整齊若
有聲息(臣)酌帶官兵即速前往與提(臣)張谷貞商
度策應至彼處軍糧(臣)前同撫(臣)楊名時商酌於
去冬今正已令鶴慶知府白兌運米一千石至阿
墩子又令順寧知府范溥買青稞一千石又令運
米八百石至中甸足供支應但中甸之米尚宜多
僃現又會飭順寧知府范溥再運米一千石以僃
兵食(臣)謹就滇省情形籌僃識見短淺伏乞
聖主指示謹
奏
知道了兵馬糧餉一切籌僃機宜如及與年羹堯商酌
者與之會商而行庶無舛誤之虞倘事屬緊急不及會
商則汝等酌量而行年羹堯近年來於軍旅事務邊地
情形甚為熟諳且其才情實屬出人頭地雖然亦不可
因有此諭遂爾推諉膜視朕欲汝等協謀共濟之意耳
雍正元年五月十二日雲貴總督(臣)高其倬謹
奏為奏
聞雨水米價情形事竊照雲南四月内雨水調勻豆麥
已經收割全完有九分收成五月初旬又得微雨
二次低田俱已插秧山上及高坡之田水尚不足
尚未插秧再得大雨一次即可全插現今省城米
價一兩一錢一石次米一兩五六分一石外府州
縣米價每石俱在一兩以内貴州雨水足用秧田
巳插米價省城八錢一二分一石外府州縣七錢
七八分一石理合具摺奏
聞謹
奏
覽奏深慰朕懷
爾所奏乞恩一事朕已允行諭部仍賜恩廕矣
又論奏總兵等賢否甚屬公當知道了
又廣南協遊擊一事已𤼵部議矣
同日又
奏為自陳薦舉不當乞
賜治罪事竊查原任四川布政使戴鐸為人輕狂伊前
在廣西按察使任内時(臣)曾將伊到任數月以來
操守頗好辦事盡心具摺陳
奏甚是錯誤慙悚無地謹直陳於
聖主之前伏乞將(臣)交部嚴加治罪以為舉人不當之
戒(臣)謹具摺請
旨謹
奏
此亦何罪之有汝安能保其始終不渝非但戴鐸凡所
薦舉之人有改易操行者俱當嚴加參劾若明知故縱
文飾前愆彼反得挾保薦而放恣上司又因其曾經保
薦而姑息則官方紊亂矣自兹以往即今日保明日參
朕亦不責總歸於秉公持正槩予寬宥稍涉存私徇情
一有實據斷不輕恕也且戴鐸之品貌言談一見原可
令人鑒賞孰知乃係真正小人不堪棄物朕亦被伊欺
瞞多年何况於汝乎
雍正元年五月二十日雲貴總督(臣)高其倬雲南
巡撫(臣)楊名時謹
奏為恭繳
御批事雍正元年五月十六日(臣)等齎摺把摠回滇所
齎(臣)等恭請
聖安一摺及
奏事一摺俱奉有
皇上硃批(臣)等敬封恭繳謹
奏
似此等無關緊要之事應不拘遲早隨便繳進何必勞
擾驛遞此舉不是矣
同日又
奏為奏
聞事竊(臣)等前具恭請
聖安摺内奉到
皇上硃批(臣)等看得提(臣)張谷貞在滇十年居官甚優
且久經戰陣兼有膽略
聖恩留之在滇於營伍實有裨補即一應軍務(臣)等與
之共商亦受其益至其患病因稟賦素壯飲食每
多脾氣受傷今春正二月間飲食少減身上無力
自三月中旬以後飲食漸加精神漸復目下可以
支持嗣後身體如何(臣)等不時繕摺具
奏所有現在情形(臣)等謹據實奏
聞謹
奏
如此甚好然亦何須不時具奏至不能支持時奏聞未
為晚也
雍正元年九月二十日雲貴總督(臣)高其倬謹
奏為欽遵
聖諭事竊(臣)前奏僃兵一摺奉到
硃批(臣)謹遵
聖諭一切預僃調遣與年羹堯商酌而行現在巳將中
甸留兵及撤臺之處移咨斟酌至應料理之事(臣)
竭盡心力斷不敢推諉膜視謹將遵行情節具摺
奏
聞謹
奏
中甸留兵之籌畫甚當業經有旨命郝玉麟親往駐劄
今醜虜羅卜藏丹津無知背叛西海正在有事一應糧
餉兵馬爾須悉心料理路途甚遠若逐件請旨而後措
施恐誤機宜或與大將軍年羹堯咨商而行或一面舉
行一面奏聞可也但凡關西海軍機事務悉通知年羹
堯彼此照應庶不致兩相乖迕其兵馬糧草等項槩當
預為僃足以候調遣通省營伍尤宜曉諭該將弁等各
各加意及時訓練不得少忽特諭
同日又
奏為奏
聞土司承襲情節事竊查雲貴兩省土司承襲之事皆
有規禮上下各衙門往往借文結之舛錯假駁查
之名為需索之地故事多遲滯而土司亦習為故
土司陋規俱行裁革屬員需索通行嚴禁抑(臣)更
有請者土司係邊鄙之人通達文義者少凡所送
承襲文册圖結書寫多有舛錯有司借此需索駁
回查改一字之訛經年不結駁回數次即遲數年
此端不除弊竇終在(臣)再四熟思合無仰懇
聖恩稍為變通嗣後土司所送文册等項之内如有世
不符(臣)謹繕摺
奏請
睿鑒謹
奏
破除積年弊竇此奏甚好
同日又
奏為奏
聞清查裁禁雲南公件事竊查雲南各州縣於火耗之
外歴來有名曰公件一項取之民間隨事收派甚
為民累巡撫楊名時到任之後令州縣開單呈查
斟酌裁減俾州縣遵照不許此外多取比之從前
頗為輕減但(臣)與撫(臣)熟商州縣之地方遼闊一
時耳目難週州縣開單之時未盡據實或有雜稅
出息巳足以飬廉不行盡數開出者或有將數目
浮開預留裁減之地者再各員居心做官人各不
縣火耗甚微又無别項出息用度實屬不足不得
不仰懇
聖恩於詳加裁減之中斟酌量留以為養廉之資(臣)謹
據實奏
聞謹
奏
似此細微處朕安能代爾等逐一指示爾等封疆大吏
但肯屏除私心進賢退不肖舉錯合宜不數人而官箴
嚴肅吏治潔清矣若一味寬厚容隱以博取名譽不過
全身苟祿而巳實屬辜負朝廷之任用也今雲南歲需
協濟帑金三十餘萬始敷支銷如果督撫實心任事為
國計民生周詳籌畫將官吏之侵漁各項盡情搜剔酌
盈劑虚即滇省巳自敷用奚必遠藉他省之助然必正
色執法毫無假借非左瞻右顧欲為從前諱飾者之所
能設或因此反致加累百姓則又與朕意大相逕庭况
爾於此任未久縱有侵漁各項率係前人之咎與爾無
涉何須代為遮掩自兹以往實力奉公定蒙鑒照仍復
因循故步亦難瞞朕耳目倘另遣人來振作一新民無
滋擾而國計增饒彼時爾何顔以對朕耶殊非臣等豈
不願為祗緣才力實有未逮等語所可支吾者也接諭
後當與該撫率同司道共相講求如何甄别屬員之賢
愚如何興除地方之利病殫心竭慮徹底圖維方副朕
勵精求治之意勉之
爾暨楊名時潔已有餘奉公甚屬不足亟宜互相提撕
黽勉可也
同日又
奏為奏
聞訓習本標兵丁子弟事竊查(臣)標兵丁之子弟閒散
者頗多平時不免遊蕩多事及至頂補兵糧弓箭
鳥鎗俱未熟習必得再加教練半年數月之久方
可入隊差操(臣)思維整頓之法今將五營兵丁子
弟親行看驗除有田務生理及年尚幼小者不挑
錢至三錢不等此内如有挑補兵丁者再將幼子
挑補再派分𤼵年滿千總管理學習(臣)亦時加親
看以稽勤惰庶兵丁子弟不致任意遊蕩而技藝
亦可熟練頂補之時不用再行教演(臣)謹將情節
奏
聞謹
奏
此亦預行操練之一道甚好件件悉如是料理何愁通
省不治
雍正元年九月二十八日雲貴總督(臣)高其倬謹
奏為奏
聞事竊現在駐藏之滿漢官兵已經撒回又留四川官
兵駐劄叉木多以通西藏聲息雲南原安之瓦河
一帶臺站官兵不相接續應行撤回以省煩費又
中甸為雲南邊外藩籬通藏要路原有駐防兵丁
二百名又加(臣)摺奏添駐兵丁三百名足資僃禦
其原駐阿墩子之官兵亦應議撤(臣)會商川陜督
(臣)年羹堯意亦相同(臣)將瓦河一帶臺站官兵令
其撤回阿墩子駐防官兵二百名之内酌留千把
一員兵四十名看守存貯米石其餘亦令撤回至
阿墩子中甸傳送信息即於駐防中甸兵丁内酌
撥安站以供逓送無庸另設所有酌量撤回情節
(臣)謹具摺奏
聞謹
奏
目下情形又非春夏之比矣應作何更改防僃接應西
藏爾與年羹堯再行會商相機酌宜而行可也
同日又
奏為查參事竊雲南鹽政(臣)現在會同徹底清查兹
據驛鹽道李衞揭稱前署總督張文煥除得去鹽
規銀二萬三千三百餘兩又向被劾驛鹽道沈元
佐要去捐納加添銀一千二百兩程儀一千兩又
臨行勒索那動鹽課一萬兩又委原任富民令柯
鉅署理黑井提舉索酬謝銀一千二百兩致虧額
鹽二百六十萬觔又委姚安府通判沈允陞署理
雲南縣事止圖謝禮致虧鹽課六千餘兩又勒索
陞任蒙化府同知李敬熙動鹽課銀三千六百兩
又因未揭原任雲南令龍文玉訛去大理府知府
程珩銀四千兩又因大計勒索數千兩係將太和
縣穀價鹽課墊交又聞臨安府知府王僴少倉穀
等項亦係大計勒去又每季生日收大姚令吳繩
武杯縀規禮過多致虧鹽課五千餘兩署總督張
文煥種種苛索以致雲南元氣損傷俱係孫姓堂
官經手孫堂官額外索取入已亦有數萬之多應
將張文焕𤼵滇追賠但張文焕曾為大臣或請將
伊子及孫堂官𤼵滇質訊令其照數儘力賠補開
報前來(臣)查張文煥身任封疆重寄理宜潔巳率
屬似此多端需索致虧課額雖已經休致法難徇
縱請將伊子及孫姓堂官發滇質訊明白將伊身
及孫姓堂官所得追出賠補庶課帑易清需索者
知警(臣)謹據實具摺請
旨謹
奏
照該督高其倬所請將張文煥之子及孫姓堂官拏送
雲南審明定擬具奏該部知道
雍正元年十月二十六日雲貴總督(臣)高其倬謹
奏為奏
聞雲南營伍情形事竊查營伍之中空糧是一大弊滇
省各鎮協營其中居官好者俱無空糧然十分之
中有者居半但多少不等耳(臣)近經查出原任永
順鎮總兵卜應奎侵占空糧九十三分原任楚姚
鎮總兵劉俊傑六十分病故臨元鎮總兵林國賢
三十分現任開化鎮總兵閻光煒二十八分元江
協副將吴開圻二十六分其餘有十餘分及八九
分六七分不等共五百二十餘分盡令補實此外
恐耳目不週尚有隠漏者(臣)巳知會新任提(臣)郝
玉麟彼此細查隨查隨補至於馬價銀兩亦有扣
留一二分(臣)俱巳查令給與此(臣)現今清查情節
然雲南營伍尤緊要者(臣)看得兵習稍惰兵氣微
驕此處尤要留心上緊整頓目今郝玉麟巳蒙
恩放授提督新放之總兵楊天縱張耀祖(臣)聞二人做
兵丁嚴查將弁令其訓練不容偷安但整頓營伍
然玩愒無如從前上司保參將僃拔補千把不論
官聲人材但憑餽送難以責其整頓(臣)惟有細加
官平常近又有擅給戲役張貴生牌票縱拏客民
致死人命一事現在查審(臣)不敢隱庇此係現在
雲南營伍情形(臣)謹據實奏
聞謹
奏
此奏甚屬可嘉如是方合朕意爾向日之居心為人朕
雖不深知然大槩亦有所聞才品老成操守亦好但嫌
過於謹慎偏於善柔耳總督之任統率文武必須剛方
風厲為人所凛畏庶幾於事有濟寬仁勸導善良者固
可感化而邪惡者反致藐玩妄作若稍嚴峻賢者自不
為非而不肖者亦多歛迹利莫大焉今當軍興之際百
凡須放膽勇敢為之不可畏縮因循以圖自了果能但
知有國而不知有身
上蒼自必加佑神明定當默助縱遇危難終歸吉慶也倘
或瞻前顧後外則徇人内則惜已百私交雜於寸衷衆
務差謬於千里及至事敗名隳身不自保矣人莫能援
矣夫復何益朕雖不謂上等聖明之君亦不為庸愚下
流之主爾等既遇知於此時要當吐氣揚眉明目張膽
上以報效朝廷次以垂芳竹帛為務一切總倚託朕躬
而為之胡禁不止曷令不行耶計不出此而狐疑畏愞
甘心自棄豈不深可惜哉勉之思之燈下所書字畫潦
草莫哂
同日又
奏為懇
恩調補中軍副將事竊(臣)標中軍副將胡亮病故業經
具
題在案(臣)仰荷
聖恩統轄兩省官兵料理營伍先從本標為始中軍副
將一官上則幫助微(臣)下則表率五營尤須得人
查雲南騰越協副將孫弘本雖弓箭不為出衆然
老成勤敏辦理營伍事事盡心自到騰越以來兵
丁感畏聲名甚好近因調陞(臣)已具疏
題留但騰越固屬邊地而中軍副將一缺尤為緊要
伏乞
皇上恩准將孫弘本就近調補於標營有益(臣)亦得收
指臂之效謹冐昧繕摺請
旨謹
奏
照依所請調補該部知道
同日又
奏為奏
聞事雲南鹽銅二事奉
旨交(臣)會同查奏(臣)與撫(臣)楊名時及驛鹽道李衞已
徹底逐一詳細查清據該道向(臣)等云各井鹽務
事體情由雖經查明但九井地方情形若不親到
查看恐尚有遺漏及調劑不甚切當之處必得親
去查看詳細方敢覆
旨(臣)與撫臣意亦與之相同驛鹽道李衞已於十月二
十四日前往各井親查十一月盡間即回俟回時
即會同詳細摺
奏所有情由(臣)謹具摺奏
聞謹
奏
知道了李衞是一出色好員爾等宜極加愛惜而委用
之
諭雲貴總督高其倬巡撫楊名時提督郝玉麟等知悉
頃呼呼腦兒羅卜藏丹津興兵背叛侵犯西寧邊界之
申中堡被我兵擊敗呼呼腦兒既經叛逆不可不行防
禦爾滇省沿邊内外俱係番夷雜處且中甸係新撫地
方羅卜藏丹津妄稱係伊所屬部落差人往誘抑或遣
兵招納俱未可定前次進師取藏之時原任提督張國
樑曾帶兵揚威駐劄中甸今宜保固邊境將附近兵馬
酌量調撥郝玉麟帶往中甸揚威駐劄倘遇羅卜藏丹
津所遣之阿齊巴圖魯寨桑帶兵在彼務期勦擒淨盡
以安彼處番夷人等之心作速料理毋得遲誤特諭
雍正元年十二月二十日雲貴總督(臣)高其倬雲
南巡撫(臣)楊名時謹
奏為奏
聞官兵起程日期事雍正元年十二月初七日准兵部
咨雍正元年十一月初三日怡親王舅舅隆科多
捧出
旨意一封給發雲貴總督高其倬巡撫楊名時提督郝
玉麟欽遵等因郵遞齎捧到(臣臣)即會同撫(臣)楊
名時叩頭跪讀專差齎捧送提(臣)郝玉麟欽遵今
提臣帶提標兵丁一千名調附近鶴麗鎮兵二百
名永北鎮兵二百名劍川協兵一百名酌量配給
馬匹借支銀兩定於十二月二十一日起程合現
在中甸之兵五百名總共兵丁二千名遵
旨揚威駐劄嚴密防查如羅卜藏丹津遣人帶兵前來
即行𠞰滅如遣人暗來招誘即行擒拏其中甸巳
有(臣)等預運米二千餘石劍庫亦有預貯銀五萬
兩足供支給不致遲誤再(臣)高其倬亦僃兵三千
名俱巳整齊稍有聲息即親身帶領策應所有提
(臣)郝玉麟帶兵起程日期謹具摺奏
聞謹
奏
覽所料理處已可謂妥協但帶兵策應之說則屬差謬
即或有接應郝玉麟之事只宜酌委總兵副將等員前
往爾總督兩省膺封疆重寄嗣後偶遇類斯小事輒輕
身妄動斷乎不可軍糧各項自應於文職中派一大員
總理至於督兵槩當責之總兵等官方為合宜此奏大
不是矣前者馬會伯來京陛見朕因伊弟大同總兵馬
覿伯領兵急於就道故暫命往大同署理印務今此缺
既經得人已降旨令伊馳驛旋歸永北本任矣爾無庸
為此計慮
再者發來補用府州縣人員係就應陞應選之内揀其
明敏精壯者遣往非朕深知灼見之人亦非廷臣知而
保薦者或恐此輩自以為係朕親揀肆志妄為爾等又
以為朕所特遣有意包容則與地方民生大屬無益倘
或此輩居官少有苟且不職處負恩自棄莫此為甚更
當執法參處毋得稍存姑息至其中有廷臣所請託者
尤宜察其吏治如果奉公盡職請託何妨但爾等為朕
倚信大臣當將請託之員某係廷臣中某某親友故舊
併其官聲優劣一一密奏以聞朕斷無洩露一字之理
果能如是實心察吏朕之見重曷有涯量耶君臣要當
一德同心不啻父子之互相親愛須彼此真實感契方
有一體相關之效也細繹此諭揆其義利審其輕重勉
而行之特諭
同日又
奏為奏
聞中甸情形事竊雲南提(臣)郝玉麟遵
旨帶兵駐劄中甸起程日期(臣)另行具
奏外查中甸為雲南西面藩籬向係麗江土知府木
地狜猔仍以為係羅卜藏丹津所管心懷兩岐其
地所産鉛子竹箭弓面鞍板鳥鎗壳子皆軍器所
需又每歲納銀一千三百兩麥二三千石除供給
(臣)甫經到任未能深知今年以來(臣)與郝玉麟遣
人嚴行查禁銀兩分釐不令解往即竹箭等物亦
俱不許出境中甸統屬之地有小中甸果羅灣格
咱泥西四大處其餘小村寨頗多人民共五千七
百四十三戸管理地方者有營官二名神翁四名
列賓十七名每列賓之下管馬兵五十二三人步
兵無定數又有喇嘛一千餘人内有堪布一名係
其總管之人凡事皆營官料理營官又聽堪布之
言而行與呼呼腦兒遥通聲息我
旨通知大將軍年羹堯一面料理其料理情節容(臣)陸
續具摺奏
聞謹
奏
覽所論奏悉合朕意封疆重務料爾自能辦理然同儕
共事切戒爭功勉之慎之
再者楊名時聞人言伊辦事糊塗且涉迂腐亦有言伊
操守中平者且有讃伊才守兼優者紛紛不一據爾所
見以為何如從實奏朕知之倘值緊急事務不致貽誤
否毛文銓朕用為貴州巡撫矣爾意更以為何如滇藩
一缺爾有所知勝任之人乎他省現任藩司中對調不
可新任臬司亦不可此外如有所知者具奏以聞朕即
允准命來助爾料理錢糧事務密之
所奏銅鹽兩摺留中候𤼵廷議
同日又
奏為奏
聞事竊查雲南魯魁一山接壤哀牢聯絡千里形勢險
阻其内各種夷人甚多強横者乘隙四出搶掠索
取保頭錢楊方普李四姓為其頭目議𠞰則潛匿
無蹤稍懈則復行竊發為滇民之患匪朝伊夕康
熙二十七年總督范承勲因其猖獗曾委臨安府
知府黃明臨元總兵馬山招撫賊首楊宗周率夷
目普為善方從化李尚義等投誠
題請將楊宗周授以土縣丞其餘三人准襲土巡檢
令其出具甘結把守隘口在新平元江安插彼時
雖似稍有約束此後伊等子孫分居各寨各聚人
衆分地討保亦不聽其土官約束調管民間畏其
記仇寧受苛歛不肯告官而江楚棍徒亦間有假
裝野賊嚇取財物者近山之處俱受其害(臣)到任
之後亟思懲創整頓因形勢未審伊等又現未有
形跡故不遽為𠞰捕兹於夲年十月内據元江府
報稱有方從化後人方景明夥同普阿黑普有才
李三斤普白賒方四李篾巴各率猓夷共數百人
蜂擁持械將元江地方之猓目施和尚竝伊姪施
糯片之寨房焚燒一空將和尚殺死(臣)查方景明
等雖口稱伊等與施和尚有仇係夷人仇殺之事
但聚衆不散驚擾居民且此數人皆積年討保之
二臣及司道一面遣遊擊李化龍守僃楊洪緒帶
兵三百名又楊方普李四姓之内惟土縣丞楊世
恩不與伊等同謀因令楊世恩亦帶土兵三百名
隨李化龍等由新平前往遊擊南天章守僃曹士
貴張雄帶兵四百名土兵二百名由元江前往於
十一月初二日直抵巢穴克其黑白苴阿古竜暮
弄普計岡舍子竜五寨伊等不敢抵敵逃入深箐
(臣)又訪得猓目方盛明普阿路與賊通氣(臣)飭將
弁將方盛明普阿路拏禁搜山追拏方景明等伊
帶兵由司陀司深入斷其要路惡夷等知無處可
走隨有方景明方四普白賖李篾巴至元江協投
不住方景明等再四叩頭伊隨著人到普阿黑處
普阿黑李三斤隨亦來投伊等六人共帶來猓夷
三百二十六名并馬匹甲械鳥鎗弩礮火藥等件
一帶討保頭錢之大頭目已獲十之六七此次漢
其尤惡者押到原處正法以警猓人目今破其巢
穴獲其頭目正可就此整頓料理一番以清討保
之積弊一應事宜容(臣)詳酌另行具
奏外謹將獲賊情由先行繕摺奏
聞謹
奏
覽奏俱悉嘉悅之懷筆莫能盡
雍正二年正月二十日雲貴總督(臣)高其倬謹
奏為奏
聞事竊雲南提督郝玉麟遵
旨駐劄中甸之處(臣)業經繕摺具
奏續接部文經總理事務王大臣議政大臣議奏令
提督郝玉麟帶兵二千名進駐叉木多其中甸地
方亦屬緊要令(臣)選擇總兵一員帶兵五百替代
郝玉麟駐劄中甸欽奉
硃批依議著速行等因移咨到(臣)欽此欽遵一面飛速
知會提臣欽遵一面會同撫臣作速料理糧餉馬
匹一切應用各項出口應付提臣帶兵起程(臣)查
護理鶴麗鎮印務副將孫弘本老成歴練現在就
近(臣)隨飛調迤西各營兵丁五百名令其帶領駐
劄中甸再查提臣帶兵前往叉木多地方雖中甸
有官兵駐劄相離尚遠其阿墩子天柱寨一帶須
安將僃帶兵駐劄前可與提臣聲勢相接後可顧
糧護運於軍事有益(臣)謹一面奏
墩子等處酌量安駐至安臺之處(臣)相機料理再
行具
奏兹據提臣咨稱中甸喇嘛營官番目人等感戴
天恩繳投所領羅卜藏丹津偽劄信子帶三千五百戸
共男婦大小一萬七千五百名口喇嘛和尚一千
一十四衆叩頭納土願歸版圖永為子民事關納
土歸誠(臣)謹會同具本詳
奏再雲南現今口外駐兵省城相離稍遠且迤西一
帶提臣既已出口鶴永二鎮總兵又未到署(臣)俟
并奏
聞謹
奏
可嘉二字外餘無多諭
雍正二年二月十八日雲貴總督(臣)高其倬謹
奏恭請
皇上聖安
朕安
西海既經底定又值春雨普降畿輔軍民人等俱各平
安歡慶朕惟以手加額感戴
上蒼之篤祜
皇考之祐庇已耳曷勝欣幸之至
同日又
奏為奉到
上諭事竊(臣)奉到
上諭四道跪讀尋繹仰見我
皇上宵旰孜孜無時不以生民為念雖一日萬幾之際
凡飭吏安民之要治兵息盗之方以及籌行保甲
社倉禁止供應煩擾無事無處不厪
睿慮
皇上如此憂勤如此
省各營查補五百餘名今又續行查補七十餘名
副將吴開圻以及將僃等業已
民雜猓夷地多山箐(臣)選擇州縣中做官好人明
白者數人先令舉行保甲之法如行之果便即令
奏為此繕摺奏
聞謹
奏
所奏可嘉之至
同日又
奏為恭謝
聖訓事竊(臣)前後二次奉到
皇上硃批奏摺
聖訓諄切無微不至跪誦之下感激涕零伏讀
聖訓云(臣)過於謹慎偏於善柔深中(臣)病(臣)敢不痛自
勉改勇猛振作以期仰副
訓誨至意至去貪汚之官為地方要政
聖諭至明至當雲貴各屬内不肖之員(臣)單參會參者
近已
題奏一十六員嗣後隨查隨參不敢徇縱又雲南兵
餉每年需他省協濟若將各項贏餘清出不待他
省之助實長久之計(臣)查雲南向來頗有贏餘者
惟鹽銅及銀厰三項鹽務贏餘業經查出歸公會
摺具
奏鹽道李衞清廉急公辦理盡心鹽務一項實無隠
漏銅斤一項亦經查
奏將所有贏餘盡行歸公但此項銅斤若辦理得宜
則出銅亦多贏餘亦增頗可助公(臣)當竭力率同
管理銅斤之道府盡心調劑必使與從前不同以
濟公帑至銀厰一項以目下而論極為衰乏然就
(臣)所見若得旺礦則此項出息可兼鹽銅實可以
佐餉前經訪聞募迺一處礦氣最盛又有都竜一
處礦亦稍好及遣人細查募迺離口四十餘日又
隔喀哇野人之境瘴氣甚大難以開採至都竜係
交阯地方非雲南之境(臣)恐滋事現在嚴禁此外
加查訪凡有礦息悉收濟帑如更得一二旺盛銀
礦合助鹽銅歸公之贏餘及雜礦新收之出息銅
斤多做之增益則每年兵餉稍有裨補矣(臣)謹因
恭謝
聖訓詳細附
奏伏乞
睿鑒謹
奏
此奏近情近理朕實嘉是覽焉毋欲速徐徐為之邇來
覩汝一切奏章暨諸凡料理已知汝之居心為人朕於
滇省無南顧之憂矣勉之
同日又
奏為奏
聞提臣帶兵起程日期事竊查雲南提(臣)郝玉麟奉
旨帶兵二千名進駐又木多(臣)隨飛行知會提臣及添
調兵丁七百名以僃安駐阿墩子等處使聲勢相
接并選委護理鶴麗總兵印務副將孫宏本帶兵
五百名駐劄中甸之處(臣)業經具摺
奏明先是提臣帶兵駐劄中甸(臣)等俱照前任提(臣)
張國樑之例支給糧餉其馬匹亦照前次兵丁除
騎馬之外二兵合給馱馬一匹如此料理應付兹
提臣帶兵進駐叉木多應照前次永鶴二鎮總兵
帶兵進藏之例添給糧餉及借支給賞銀兩其馱
載馬匹亦應照例兩兵共給三馬(臣)同撫臣飛速
辦理除中甸阿墩子先行運貯之米足供裹帶外
一面撥調各營馬匹及買購馱載騾馬送赴中甸
應用并知會提臣去後隨准提臣商稱今遵
旨進駐叉木多現在口外米石足資裹帶陸續送到銀
兩亦敷支給惟馱載馬匹甚屬緊要亟應熟商方
於事有益查馱馬與騎馬不同兵丁所騎之馬遇
高陡山坡可以牽行休息馱載之馬不能卸䭾皆
負重而行尤須壯健查内地各營及州縣撥調買
購之馬騾趕赴中甸不無疲乏不暇歇息又復馱
載前行恐難致遠又兼内地暖處之馬不耐口外
寒冷惟狜猔馬騾能食糌粑内地之馬無草即難
存跕所以初次雲南買内地馬騾運米至響鼓坡
一帶十停之中倒斃七八以致誤運嗣後解餉皆
雇狜猔馬騾馱送俱無遲誤此巳然之明驗也目
今之計不若將撥調買購馬騾留在劍川歇息餧
養僃用給雇狜猔馬騾馱載既可使起程日期急
速且軍裝糧糗皆可無誤雖與初次進藏之例不
符而於軍事實為有益等因前來(臣)與撫臣會商
除迤西之馬已經到劍迤東在路之馬仍催僃用
外并覆提臣相機就近酌行兹於二月十六日准
提臣咨稱現今糧餉已給宜飛速起程至馬匹除
兵丁騎馬外馱載牲口雇僃足用巳於二月初八
日起程前進又副將孫宏本亦於初七日帶兵巳
抵中甸其提臣隨營糧餉(臣)委開化同知丁棟成
辦理又委大理府通判顧朝俊等辦理續後運送
軍糧及支放阿墩子中甸兵米又派兵三百名僃
安臺站所有一應用過糧餉細數容於提臣移册
到日詳
奏外(臣)謹先將提臣起程日期繕摺奏
聞謹
奏
覽所奏軍糈馬匹各情節甚屬周詳明析知道了已諭
部存案矣
雍正二年二月二十九日雲貴總督(臣)高其倬謹
奏為奏
聞雨水米價事竊雲南去冬雨多正月内亦有大雨二
月内有小雨二次現在蠶豆已結粒飽足好者可
有八分收成次者可有七分六分小麥已結粒有
四分滿飽大麥巳抽穗尚未結粒米價省城每石
一兩一錢外府州縣每石一兩至八錢七八分不
等貴州雨水霑足各處米價每石八錢至七錢不
等理合具摺奏
聞謹
奏
覽滇省雨水米價情形朕懷深慰近畿數省自去冬今
春以來微缺雨雪昨於三月三日普雨霑足中外慶幸
不知是日雲南曾有雨否查奏以聞
兹四月初十日正在盼雨之際又得甘霖透足北五省
麥秋大有可望矣
同日又
奏為遵
旨謹奏事竊(臣)奉到
硃批欽遵
諭旨看得巡撫楊名時居官為民之意甚切雲南糧米
雲南布政司
皇上令(臣)舉所知之人(臣)識見短淺深切祗懼謹就(臣)
所知者雲南鹽驛道李衞操守才具俱好再加以
皇上於
睿鑒之内
所奏俱悉語語悉屬是當之至
同日又
奏為奏
聞事竊(臣)奏摺内欽奉
皇上硃批同儕共事切戒争功
聖訓周到至此實
天地父母之心(臣)跪讀之下感刻心髓(臣)謹凛遵守不
敢稍違一切緊要軍機事務商量得及者(臣)務必
先商之大將軍年羹堯酌妥然後舉行有商不及
者辦理之後務必通知不敢稍萌爭競之心亦不
聞謹
奏
請託一節汝雖奏出朕斷不宣露但必令朕知之方好
其中關係非細爾等大臣言所當言亦非為刻薄朕昔
在藩邸時從不問人之善惡嬾聽談人之是非何也身
居閒地無賞善罰惡之柄聞之徒亂心胸言之空惹怨
尤而巳今位當九五臨御萬方若聞見不廣必至是非
顛倒賞罰混淆貽誤匪淺所以不得巳而勤加延訪也
爾等封疆大臣能仰體朕衷事事據實入告不掩蔽朕
之耳目則禆益吏治民生曷有涯量然於君父之前一
派真誠絲毫無隱大非易事豈泛泛庸常人所能及哉
勉為之
同日又
奏為奏
聞事竊據雲南調補副使道趙之均呈稱之均荷蒙
皇上洪恩垂念祖父微勞格外優恤准將雲南事簡道
能即至請於鹽道庫内先行暫借解交藩庫應用
一面差遣家人回籍湊僃來滇即行交還鹽庫補
項等因到(臣臣)查趙之均感戴
聖明情願急公捐助軍需(臣)謹將情節具摺奏
聞謹
奏
覽
同日又
奏為恭謝
天恩事雍正二年二月二十三日(臣)齎摺把總回滇捧
到
皇上賜(臣)袍褂一套果子一匣(臣)恭設香案望
闕叩頭謝
恩祗受訖伏念(臣)才質庸下蒙
皇上以署理之員實授雲貴總督毫無報稱夙夜自慙
乃荷
天恩下逮數月之内三叨
御賜雖捐糜頂踵不能仰酬惟有勉竭駑駘之力謹遵
皇上硃批以真實感契之
聖訓凡事從誠從實以冀稍報
高厚於萬一耳(臣)謹具摺恭謝
天恩謹
奏
自軍興以來爾諸凡料理實屬可嘉朕已降旨賜爾世
襲拜他拉布勒哈番以酬勞績一切處黽勉為之作一
千古不磨之名臣方不負
聖祖數十年知遇之恩也
硃批諭旨卷一百七十六之一
欽定四庫全書
硃批諭旨卷一百七十六之二
硃批高其倬奏摺
雍正二年四月十六日雲貴總督(臣)高其倬謹
奏為奏
聞事本年四月十六日據提(臣)郝玉麟咨及來字提(臣)遵
旨前往又木多駐劄一面起程一面密查各處有無呼
呼腦兒賊人在彼煽惑騷擾之處以便勦擒隨據
各處報稱俱各安靜惟擦哇岡番目報稱正月二
十五日有呼呼腦兒差扎石等到奔打一帶要奪
地方大話恐嚇說青草出時有兵前來且索要馬
匹硝磺番民甚是恐懼隨遣遊擊李君賢帶兵前
往擒拏惟恐走脫提(臣)亦帶兵前往於三月初七
初九等日在擦哇岡等處共拏獲結松翁布扎石
等一十三名搜出小番字信紙一張譯出係呼呼
腦兒賊人寨桑七里敦魯令結松翁布扎石二人
探聽打箭爐中甸有多少兵馬進來速令寄知之
信隨將十三人細加訊問内有九人實係呼呼腦
兒遣來姦細隨即行正法其四人係本處跟隨不
知情之人已經保釋再奔打至薄須常川一帶地
方有四百餘里其間黑帳房之人向服呼呼腦兒
管轄交納錢糧提臣宣布
皇上聖德神功中外一體至意夷民懼喜交集有木魯
敦巴地方頭人素囊工波常川地方頭人奔特之
竹墨巴工卡地方頭人彌納等皆到營門叩首情
愿歸順
天朝開報戸口三處共五百五十三戸又巴樹地方喇
嘛處丕松及火頭扎機等投狀内稱原是達賴喇
嘛的人五年未納錢糧未投四川亦未投雲南但
呼呼腦兒時常騷擾情愿為
聖主子民開報喇嘛一百八十名戸口二百一十戸提
臣已經逐一安撫并呈報撫遠大將軍年羹堯作
何管轄料理候酌定而行(臣)查呼呼腦兒差人煽
惑番人
皇上早巳預料及此今提臣兵到即獲姦人與前奉到
諭旨毫髮不爽現在常川一帶黑帳房夷人俱各叩首
歸降而提臣之兵已到則陜西西藏四川雲南四
面皆嚴羅卜藏丹津敗殘之衆如魚遊釡中計日
授首此皆我
皇上智燭機先
仁周化外之所致也再雲南所運米糧隨營者現足供
支繼後者止離行營五站皆無遲誤中甸一帶地
方俱甚安靜(臣)謹一并具摺奏
聞謹
奏
覽奏深為慰悅
雍正二年四月十九日雲貴總督(臣)高其倬謹
奏為開墾馬厰以濟兵食事竊查雲南一省山多田
少生齒日繁所産之米有收之年止敷食用是以
滇省米價較隣省倍貴而省城米價又較外府獨
昂省城之人較他處度日為難而省城之兵承平
日久人口日增且無生理較商民口食又窘(臣)到
滇以來時時留心思為設法調劑近經詳細訪查
有(臣)衙門及後營馬厰一處坐落陸凉州地方原
甚寬大因其地草毒馬食之者多死故三十餘年
馬匹不往牧放附近居民將地可種者俱漸報糧
開墾惟剩中心積水成湖之地一片又水傍窪下
難種之地共計有三千餘畆(臣)隨捐銀五百兩委
員雇人打圍護住水邊之地開得田三千三百餘
畆可以種麥種稻即招本地民人願種者薄取田
租令其承種但今年巳過種麥之期止有稻田可
種計秋收之時可得米一千石至年來即稻麥俱
收該地百姓見田租甚輕紛紛來說此地中心積
水之處因大河泛濫年年灌注所以耕種不得若
於上流做閘兩旁築堤二道旱時放閘灌田澇時
閉閘令水順堤而下則水不灌入田皆涸出起初
一二年種麥以後漸可擇種稻田其閘工官做堤
工百姓願自行出力築起但涸出之後乞將此田
分給築堤百姓承種納租民得田種兵得租食實
屬兩便如此料理雖中心深潭一時難乾而四旁
涸出者定可得田一萬餘畆(臣)又委陸涼州踏看
與所說相符隨支(臣)鹽規銀一千五百兩分𤼵該
知州吏目等令其修築閘座百姓亦欣欣共築堤
工現已工完一半八月内即可全完此時地巳有
涸出者其勢可以成功若再得此田成就則一年
可約得麥米一萬數千石倘二年有收則可有二
三萬石之積設有不收省城八營之兵可不動公
聞謹
奏
周詳之極可嘉之至如此方克稱封疆大臣也且爾此
事與朕現在舉行之事適相符合朕思八旗生齒日繁
苦無久遠養贍之策因命將各項地畝查出共得田七
千餘頃照井田法令八旗閒散壯丁前往耕種雖事甫
經始尚未成就看來似與旗人大有裨益便中諭爾知
悉
同日又
奏為奏
聞野賊情形并參流土不職事竊查雲南魯魁野賊向
來四出向各寨索要保頭錢不與者輒肆搶殺經
前督(臣)范承勲招出楊芳普李四姓賊目給以縣
丞巡檢土職安插於元江新平一帶居住令其管
束猓夷保固地方豈知伊等竝不能保固地方反
為討保頭之樁主其子弟宗族及所屬頭目人等
各自暗占地方竟成年例復彼此爭奪搶殺相尋
方景明等糾衆攻破猓目施和尚之寨將和尚殺
死不肯解散(臣)隨分委將弁帶領兵丁攻克賊寨
所有方景明方四普阿黑普白賒李三斤李篾巴
等陸續投出惟普有才逃往威遠土州鎮沅土府
一帶藏匿陳阿巴尚據土戛不出復飭文武上緊
查拏各情由經(臣)具摺
奏明欽奉
皇上硃批將兵丁所用米糧令(臣)開銷正項又中途染
瘴病故官兵令(臣)具題
皇上加恩議叙全滇官兵無不感戴
天地高厚之恩咸思奮躍圖報(臣)謹欽遵俟於事竣之
日詳細另疏具
題外(臣)嚴檄威遠土州鎮沅土府令將普有才查拏
解送又令元江文武嚴諭陳阿巴令其速行投出
乃陳阿巴竟不肯出且又騷擾土戛附近村寨官
兵進攻克其土戛陳阿巴逃向里仙江外土司地
方又糾合方景明等數家頭目所留餘黨迫脅本
處猓人共六七百人往車里宣尉司所屬茶山一
帶搶擾(臣)委守僃魏翥國帶兵三百名前往𠞰捕
有把摠唐起運帶兵四十名到籠得地方查緝遇
陳阿巴帶賊六七百人恃衆竟犯官兵官兵奮勇
殺賊四十餘人賊人敗走魏翥國復追賊到整董
從賊三人又遣千總楊文舉等在深箐之處趕上
賊人賊見官兵皆滚箐逃散官兵隨即追殺賊衆
三人獲馬六十二匹鳥鎗梭標三十餘件我兵前
後傷死五名容(臣)一并
題請議叙又施和尚之姪&KR1401;勒糯片經元江文武曉
諭伊等情愿帶伊土兵前去搜擒陳阿巴及普有
才隨遣守僃李鳳帶兵一百名押令前往亦經將
陳阿巴之弟二瘋子拏獲(臣)查陳阿巴巳經勢窮
力竭惟有在山箐深密之處躱藏以延旦夕(臣)分
飭搜擒務期必獲至普有才逃往土司地方中途
所留一妾一女及奴僕五人亦經拏獲細查蹤跡
普有才係由鎮沅土府之境逃入威遠土州土知
州刀光煥隱匿不報(臣)務必設法查拏但細加籌
度欲除魯魁野賊討保之害目下有應調劑者數
端蓋野賊向以魯魁一山為逋逃之藪而隔江又
有哀牢一山其深遠數倍魯魁歴來野賊事急必
逃入魯魁若魯魁又存站不住必逃入哀牢賊入
魯魁攻擒猶易賊入哀牢𠞰捕即難向者皆云林
深箐密搜捕難施(臣)細查情勢實另有别故哀牢
一山各州縣營汛環其三面其西南一面則係威
遠土州鎮沅土府及車里宣尉司之地而威遠尤
當衝要賊人無事之時與土司及其子弟頭人結
姻拜盟一經有事官兵三面進攻賊即從土司一
面逃出土司護庇藏匿或縱出境外烟瘴之地令
官兵難以前往查捕督撫亦往往以曠日持久恐
沅土府車里宣尉司皆任其在境内行走竝不堵
禦而威遠土知州刀光煥尤為姦狡不但不加堵
禦反暗中接濟米糧透漏消息又與普有才結為
父子諸子皆結為兄弟將普有才藏匿其地經(臣)
詳查確實似此不法土司既法在必懲且雲南形
勢亦必須於哀牢西南一面安住官兵則野賊巢
流(臣)熟籌妥貼交臨元鎮總兵楊天縱就近相機
將威遠土知州刀光煥父子拏禁再行具疏
題請改設酌安官兵駐劄則形勢既便惡黨亦除再
楊方普李四姓土司原係賊目竝非因功授職之
人且承襲數世不能保護地方反為害地方除李
姓之土職巳因犯罪革去又土縣丞楊世恩此次
野賊妄行伊之子弟宗族無一人在内又帶伊土
練跟隨官兵查拏野賊頗屬勤勞應仍留其世職
匪矣至各野賊出没之處地方文武各官有撫治
控馭之責尤關緊要其因循廢弛才具不及者皆
亟應參處另易賢員整理除元江協副將吴開圻
新平知縣蹇王臣已經(臣)參革外元江府知府張
嘉穎才具甚短控馭乏術臨安府知府王僴頗耽
麯孽人亦糊塗普洱通判王秉煌此次運糧俱行
遲誤竝不盡心均請革職又建水州知州尚崇初
(臣)以其非繁劇之才人尚本分請以之與陸凉州
知州對缺調補今又查出伊將地方搶殺一案隱
諱不報(臣)不敢以經(臣)具
前投出賊衆應分别處置(臣)已將生擒之賊目老
常在當處正法又一同被擒之賊衆五名暫留二
名在營中認拏賊人餘三人拏至省城當著投出
陳阿巴之弟及各處報獲之賊衆俟解到審明另
為處置至前在元江投出之賊首除普白賒已經
身故其方景明等五人皆係歴年討保頭錢之大
官兵未到之先自行投出者即免其正法減等發
落若拒敵者俱即正法圍住後投出者割斷兩隻
脚筋再方景明等之小頭目人等内有平素兇惡
者割斷一隻脚筋令成廢人其愚懦者分𤼵各營
及錢局嚴謹查管令其當差又(臣)細細查審内有
一百零七名年多不滿二十歲實係鄉愚被方景
明等廹脅帶出充數者(臣)已𤼵令該地方官安插
(臣)謹將情節據實奏
聞謹
奏
通盤皆是朕實嘉之能如此庶不忝封疆重寄也勉之
雍正二年四月二十九日雲貴總督(臣)高其倬謹
奏為奏
聞中甸田地可以開墾情形事竊中甸納土歸誠其戸
口錢糧及四至疆界(臣)遣順寧府知府范溥前往
清查并諭令於清查之時細看各處有無閒曠田
地可以開墾之處一一留心目今叉木多及中甸
等處有兵駐劄米糧皆自内地運送若中甸左近
得有可種之地仿屯田之意開墾即以其糧米供
給兵食既可節省錢糧又可省内地運送今據范
溥禀報細看中甸之東四十里外有沿江平川一
道可以種麥亦有可以開成水田之處地面頗大
番子人少不能遍種若酌量招募人力稍給器具
牛種今秋開田來年可以收麥漸次種稻所收之
糧以供兵食則中甸之兵米可以不須運送即叉
木多等處需糧亦可省十餘站脚費(臣)現在籌畫
料理謹先將情節具摺奏
聞謹
奏
如此盡心籌畫實屬可嘉但此事當與年羹堯周詳商
計方可見諸措施目今西海巳定藏兵議撤中甸一帶
若竟歸入版圖屯田供餉固係妙策無疑即不歸入版
圖而久遠駐兵彈壓亦係良謀倘不過遥為羈縻仍屬
外地將來兵馬盡行撤回此舉豈不徒勞可再加酌議
汝二人會同具奏以聞
雍正二年五月二十八日雲貴總督(臣)高其倬謹
奏為奏
聞事欽惟我
皇上聖德神功超邁千古出師半月西海蕩平當此遠
人盡歸
教化外地皆入版圖之際正經營圖度善後永安之時
(臣)謹就雲南中甸情形盡(臣)愚昧之見籌畫數條
此係永遠之事所關甚重(臣)識見淺短恐多未當
不敢冐昧陳
奏已詳悉咨呈大將軍年羹堯俟酌定之後再行具
奏謹先將情節具摺奏
聞謹
奏
甚好理應如是朕為此前巳有諭矣
同日又
奏為遵
旨奏
聞事竊(臣)前奏摺内欽奉
硃批覽滇省雨水米價情形朕懷深慰近畿數省自去
冬今春以來微缺雨雪昨於三月三日普雨霑足中
外慶幸不知是日雲南曾有雨否查奏以聞兹四月
初十日正在盼雨之際又得甘霖透足北五省麥秋
大有可望矣欽此(臣)跪讀之下不勝慶幸欣喜此皆
我
皇上敬
天勤民實心實政之所感召至雲南三月三日省城午末
下雨至酉初止外府州縣普皆有雨四月初十日
雲南亦有雨自入夏以來雲南水田得雨極其霑
足向年不得種之雷鳴田俱各得種栽插甚廣目
下雨覺微多若四五日内即止則高下俱可望大
收倘再不止則近海子之極窪田畆即有傷損雲
南之田通省合算此種窪田不過百分之一恐縈
聖懷故瑣細聲明(臣)謹將雨水情形具摺奏
聞謹
奏
覽奏深慰朕懷畿輔雨水亦覺微多然秋收有八九分
可望一切河道伏汛皆保無虞惟張家灣決口數處幸
未損傷民田廬舍大約今歲年景荷蒙
上蒼垂慈直隷等省普冀豐熟此實係
皇考在天之靈有以陰庇默佑之所致也朕曷勝感慶之
至
同日又
奏為奏
聞事竊照總兵一官表率將僃整理營伍最關緊要各
鎮賢否(臣)有所知不敢不據實上
聞除前各總兵居官(臣)已經具
奏外近陸續到任之總兵中臨元鎮總兵楊天縱辦
理諸事拏治野賊俱井井有條於地方營伍有益
楚姚鎮總兵南天培安靜勤飭盡心營伍鶴麗鎮
總兵張耀祖漢仗好微有恃才急欲見長之病然
於出兵行軍之事甚為歴練是有用之才惟永順
鎮總兵李根潤自到總兵之任行事頓異從前總
兵卜應奎冐食長隨糧甚多(臣)查令挑補除挑補
外尚剩八十四分延挨未補又經嚴催伊於雍正
元年九月初四日挑人頂補頂補之人巳行走二
十餘日總兵李根潤於九月二十六日到任復行
革除將餉冐食經(臣)訪知復令(臣)標官弁到彼查
看始行補實共計冒食銀一千一百餘兩又暗遣
管隊夏朝龍兵丁石玉等到干崖猛卯土司處需
索禮物又日日飲酒清晨即入醉鄉醉後將千總
胡章稿房冷興桂兵丁陸榮先責打鎖禁醒皆不
知(臣)勸戒數次毫無悛改(臣)受
皇上高厚之恩不敢以甫經補授之員緘默容隱謹據
未深知合并聲明謹
奏
如是方為不負朕之倚任李根潤原屬平常因趙坤在
朕前保舉所以擢用今職後聞是一醫官之兄人甚庸
碌朕甚悔之此奏甚合朕意巳有旨諭部矣
趙坤何如此任提督似不及前任總兵時之聲名
同日又
奏為奏
聞酌定各府税規羡餘充餉情節事竊據永北鎮總兵
馬會伯交到奏摺一件内稱雲南曲靖大理永昌
四府稅銀儘有羡餘可得數萬兩除正項之外凡
有餘銀悉行清出以充兵餉不無小補等語(臣)於
覆奏籌餉時巳行令司道將通省各府州縣所有
稅課贏餘實數逐一查清(臣)再詳加核酌分别應
歸應存使可永行方敢具
奏今查雲南省除無稅課之府州縣外其有税課之
府州縣每年報部正額銀共一萬四千七百餘兩
此外各府贏餘多者四五千二三千兩少者五六
百三四百至一二百兩不等各州縣贏餘五六百
二三百以至四五十兩不等(臣)再四籌畫謹將各
屬稅課贏餘酌定督撫藩司及府州縣留存養廉
之外每年共可得銀一萬二千兩歸公充餉聽撫
臣造冊送部查核統以本年秋季為始解交藩庫
此内惟雲南大理二府與他處稍有不同雲南府
知府韓鍾因從前滿洲官兵在省前督撫臣將一
切供給諸事盡推令該府一人支應又有勒索之
處以致虧少倉米三萬一千餘石又大理府知府
程珩因從前上司壓令代各州縣完補虧欠銀米
代完鹽欠種種勒索以致虧欠倉米一萬餘石銀
八千兩(臣)因該府等實非自己花費侵漁情有可
原且其身家亦難完補若行題參此數萬銀米即
無著落故會同委員將伊等稅務監收儘其羨餘
盡行完補現今雲南府知府韓鍾將所收稅羨及
該員變産借完之項一總填入巳買補米二萬三
千餘石下剩七千餘石若再收一年有餘即可全
清大理府知府程珩將伊稅羨及伊自補之項一
總填入巳將所欠倉米一萬餘石買補全完尚有
銀八千兩未能完補大理之稅課羨餘較雲南府
稍少若再收補二年亦可全清(臣)冐昧懇乞
聖恩俯准雲南府於雍正三年冬季為始大理府於雍
正四年為始將贏餘解交藩庫則虧欠之頂可以
盡數全完矣(臣)不敢擅便謹將情節具摺請
旨謹
奏
朕於地方諸務但偶有所聞率皆發交爾等督撫大吏
酌量而行原非深知灼見之事總在爾等因時制宜秉
公料理朕自有鑒照殊不便指示可否萬一其中原委
知之不悉反致爾等掣肘難行不得已而陽奉陰違及
或那彼就此則於上下皆屬無益况此皆係創始之舉
審度應題即行具題可耳朕竝無欲速之念不特此一
節百凡俱當徐徐相機合理而為之
同日又
奏為奏
聞拏獲土州父子以除積患事竊雲南威遠州土知州
刀光煥將野賊頭目普有才認為父子伊子與之
結為兄弟任意藏匿令其遠遁(臣)前巳將情節及
密拏土知州刀光煥并改土歸流設汛防守之處
具摺
奏明但威遠土州三面接壤外夷地方頗大人衆亦
多刀光煥又與野賊交結親密狡猾難測其第三
子尤為兇惡恐一時孟浪擒拏致生事端(臣)前與
布政司李衞密商遣守僃楊國華選帶壯健兵丁
三十名以稽查普有才為名先到威遠又續令千
總朱仲玉把總周元勲各帶兵丁三十名從新□
元江二路作奉本營將官遣其遊巡在威遠合哨
便道來看望楊守僃以便幫助又暗令楚姚臨元
二鎮臣遣派將僃帶兵前往俱離威遠一日之程
不入其境以為協應諭令楊國華俟各處兵到如
機會可擒即擒如勢不能即調三處之兵協助楊
國華到彼見土州已有防僃但所調之人未齊乘
其人尚未到即將刀光煥及其四子三弟盡行拏
住并獲其印信號紙又搜出明景泰年間給與鍍
金符信一面業巳將刀光煥等解至省城平日刀
光煥在州苛派土民聞其參拏衆俱悦服地方甚
是安靜巳委官細查地方錢糧戶口造冊另報仍
令楊國華駐劄彈壓其刀光煥審擬定罪及改土
歸流事宜容(臣)審明酌定具本
題明外所有拏獲土州父子情節謹先具摺奏
聞至普有才原因刀光煥為之隱匿故蹤跡難得及刀
光煥一拏之後守僃李鳳等即問出蹤跡將伊母
妻及家人皆已拏獲普有才止帶一幼子跟六七
其陳阿巴被官兵連敗數次拏獲賊黨及殺傷甚
多抛棄馬匹器械滚箐逃躱將已撲完(臣)謹一并
奏
聞謹
奏
知道了問擬刀光煥罪名務必允協得當堪服衆土司
之心方好過嚴恐向後有違犯法紀者不敢悔改自新
過寬又恐若輩見被擒獲仍不過如是發放滋長玩視
之念二者俱屬不可宜平心查審依凖土人習俗性情
再四斟酌然後定案可也
雍正二年六月二十九日雲貴總督(臣)高其倬謹
奏恭請
皇上聖安
朕躬甚安都中内外平靜今歲荷蒙
上蒼垂佑直省秋成可書大有此皆仰頼
皇考在天之靈聖慈默為蔭庇所致朕實慶幸不盡惟有
朝夕乾惕與諸臣共勉敬畏二字耳特諭
賜來眼鏡二副光與目對否
同日又
奏為查參事竊(臣)具摺
奏參原任署理雲貴總督事務張文煥向沈元佐柯
鉅等需索致虧鹽課等額請將張文煥之子及孫
姓堂官發滇質審等因奉
旨照該督高其倬所請將張文煥之子及孫姓堂官拏
送雲南審明定擬具奏該部知道欽此於雍正二年
正月初二日准刑部移咨到(臣)欽遵在案續於本
年四月十五日據陜西寧夏道差解張文煥之子
張廷蕙堂官孫廷璽到滇(臣)即押𤼵布按二司會
同質審去後兹據布政使李衞按察使張謙會同
詳稱拘到張廷蕙孫廷璽將摺内參出需索被劾
鹽道沈元佐署黑井提舉柯鉅等各銀兩當堂質
對除審無確據外其餘據各員供有憑據尚有原
參未及查出需索銀兩又據雲南府知府韓鍾被
劾平夷縣知縣傅永緒陞任永北府同知孫漢良
被劾廣西府通判靳治邠被劾昆陽州知州何大
寵等各具呈到案據各員亦各供有憑據計共應
追補銀四萬五千六百四十八兩零兩造互相質
對張廷蕙孫廷璽俱各承認隨當堂投到畫押呈
詞一紙情願著人回籍變産賠補銀十萬兩等情
據此查此案原奉查參前署督院需索多端致虧
額課請將伊子及孫姓堂官發滇質審明白將所
得銀兩追出賠補具摺
奏明今審得前署督院需索各員銀共四萬五千六
百四十八兩零查此内有收過沈元佐銀二萬三
千三百六十兩零係總督衙門鹽規又一千二百
兩係索去捐納加添銀兩皆非鹽課虧項俱不准
抵補沈元佐虧空應追出歸公充餉外其索去程
儀係額外那動鹽項此一千兩應准抵補元佐虧
空再需索柯鉅等各名下銀共二萬一千八十八
兩應將張廷蕙認賠銀内撥補二萬一千八十八
兩令各清虧項外仍剩銀七萬八千九百一十二
兩再查鹽道交盤案内原
題有各府州縣遠年民欠并流交虧空難於催追銀
八萬九千五百四十六兩零自
題報後設法彌補陸續催收過銀二萬九千九百八
十一兩零又除揭出靳治邠吴繩武劉淑未完虧
空銀九千四百六十九兩零另案審追外至今仍
有未完舊欠五萬九十五兩零原
題勒限兩年催追彌補内有年遠民欠并已故離任
不等現在照數催追盡力補庫儻有民欠無著家
産盡絶實不能追者兩年限滿請除將前項張廷
蕙等認賠銀兩撥補外下剩盡行歸公充餉庶庫
帑不致虚懸鹽課錢糧得以全清無虧矣再張廷
蕙等認賠銀兩内已完銀八千兩交貯藩庫其餘
著人回籍變產應行文原籍勒限一年解滇補庫
如限内不完詳請參革治罪等因前來(臣)覆加親
訊與司審無異應如司詳將張廷蕙等認賠銀兩
行文原籍勒限一年解滇補庫其歸公充餉及抵
補撥補虧欠之處亦應照詳准行至司審有鹽道
交盤案内原
題難以催追未完鹽課銀兩俟兩年限滿儻有民欠
無著家産盡絶實不能追者請於張廷蕙等認賠
銀兩内撥補等語此等銀兩既有著追似不應又
擬撥補但(臣)細查此内實有年遠民欠及原官病
故離任者李衞於鹽課積欠彌補催追不遺餘力
兩年屆限不完者必不甚多彼時尚不能完即屬
實無可著追之項存之徒懸不楚虚數若准其撥
補則從前欠項皆徹底全清矣(臣)不敢擅便理合
繕摺請
旨謹
奏
覽奏知道了應如李衞所請酌量准其撥補鹽課正項
既清之後所餘者朕意不必歸公充餉當以之彌補别
項無抵虧缺為是爾臨時分析奏聞朕自諒情允准也
同日又
奏為奏
聞事竊(臣)前具奏摺内欽奉
硃批𤼵滇補用人員内如有不職者令(臣)不可瞻徇即
行參
奏今發來各員缺出委署者巳十之八九雖其中或
確知但以目前而論皆有振作之氣無弛怠之意
惟委署南寧縣鄒汝默日事麯糵醉後遶堂走呌
或出至街市民間駭異凡斷獄訟縱性徇私自恃
因奉有
訓旨謹先具摺奏
聞謹
奏
知道了應亟予革黜
雍正二年九月十二日雲貴總督(臣)高其倬謹
奏為奏
聞年成分數事竊查雲南今年春末夏初雨水甚早且
極霑足處處稻田不但栽插應時即山腰坡頂最
高之田往常因少水不能種稻者皆得插蒔惟六
月間雨水太多窪下之田禾苗稍覺傷水幸雲南
高田極多低田甚少又自七月初四五以後晴霽
一月有餘今各處俱陸續收割高低合算年成有
十分九分八分七分不等現今省城米價每石九
錢外府州縣八錢七錢不等各州縣之内惟昆陽
州昆明縣鄧川州定遠縣此四處之田各被水淹
者有千餘畝其中尚有一半有四分收成有二千
餘畝無收者又七月初二日早大雨如注昆明縣
屬之寶象河水暴漲漫溢淹塌小板橋等村居人
土房五百餘間田苗雖過水因水退甚速今皆有
六七分收成其塌倒房屋之家(臣)同撫(臣)楊名時
及司道等巳各量捐賞給理合一并奏
聞貴州今年安順府以西雨水霑足有十分收成安順
府以東六月内少旱隨亦得雨有九分八分年成
今年雲貴兩省俱獲有收(臣)意趁此籌勸積貯并
戒令民間加謹蓋藏不可因稍豐收遂致浪用是
為要務(臣)自同兩省撫臣上緊勸禁料理所有年
成分數(臣)謹據實奏
聞謹
奏
覽滇黔收成分數朕懷深慰趁此籌勸積貯洵屬要務
同日又
奏為遵
旨覆奏事竊(臣)欽遵
硃批諭旨查得趙坤自到貴州提督任以來操守謹嚴
武員中無所取索各營查補實在之糧甚多操練
亦勤此實是其好處(臣)不敢隱没以(臣)愚昧之見
觀之覺度量微隘稍懷忌刻事事欲見巳長恐不
能用衆屬員之長又調度之處所見未遠似戰將
之才有餘大將之略未優兹蒙
天語下詢稍有所見不敢少隱(臣)實無知人之識冒昧
未當不勝惶悚謹
奏
據奏趙坤若能如是在武臣中猶屬好一邊當勸勉伊
開闊度量協力整飭地方若稍露衰邁不稱職光景亦
密以奏聞此等老成歴練之員但取其循分集事雖短
於謀略殊勝新進少年多矣
同日又
奏為奏
聞野賊巳平事竊查野賊普有才逃入威遠土州地方
藏匿土官即代賊捏飾隱蹤(臣)巳將土官刀光煥
拘拏又野賊陳阿巴聚衆拒敵傷兵官兵屢次擊
敗賊衆殺賊甚多陳阿巴帶領餘黨逃入車里地
方各情由經(臣)節次具摺
奏明嗣後陳阿巴率衆逃入蠻先小寨各將弁兵練
四面緊追於八月二十三日趕上殺死賊衆陳阿
巴身中一鎗自刎而死巳割首懸示其普有才自
拘拏威遠土官之後即查出伊在三圈地方官兵
一到伊倉皇止帶數人及其子逃去伊妻被搶入
擒獲餘賊俱被擒殺續於慢朋地方土人殺死伊
子阿黑勒及隨從之賊普有才僅剰隻身止須留
弁兵數十人在彼細細搜查自能弋獲又野賊頭
目三肐撘亦已帶十二人在元江投出現今野賊
根株巳除(臣)將兵練暫留在彼月餘飛令參將張
應宗率領將僃將零星餘燼再行搜淨併相度形
勢詳細具報(臣)熟商詳籌永久善後事宜另行具
疏并𠞰賊始末一竝詳
奏請
聖訓平心查審務期公當足以服土人之心今衆證明
白其子弟俱俯首無辭惟刀光煥尚恃土職稱係
奏者貴州一省諸事廢弛未經整頓(臣)雖於錢糧一
項諄囑撫(臣)毛文銓就近將水銀及礦厰二事查
明實
奏又定廣苗情一事(臣)業將汛兵改歸定廣協將廢
弛副將陳元勲
題參在案但撫心自問實未及如雲南一樣料理何
文銓前在雲省藩司出入稽查最為詳慎今必能
一一清楚至貴省仲苗恣肆定廣為最都勻次之
先將兩處辦妥餘即易於為力但太寬緩則誤事
太嚴急則滋事目今雲南野賊之事巳經就緒再
料理月餘一切可了口外量務糧餉巳有成規中
甸善後事宜業巳商定又撫(臣)楊名時布政使李
衞可以料理且雲省情形(臣)稍已熟悉亦可遥相
酌定(臣)請於十月下旬輕騎赴黔就近相度機宜
形勢與撫提二臣商酌料理大槩稍定再回雲南
總之(臣)務竭心力不敢掩飾目前必期清肅(臣)非
敢於輕動細審仲苗情形不稍加懲創難遽言綏
輯安靜軍機間不容髮必就近調度始不失機會
(臣)謹冒昧奏
聞謹
奏
據奏欲親詣貴州相度機宜但黔省惡苗非滇南土司
可比且黔省營伍廢弛已久切勿輕舉當再三慎重為
要至於爾身兩省所關尤不宜輕忽目今西海已平魯
魁事定滇省諒無急務矣若至貴州不妨多待數月通
盤籌算斟酌詳審而後定議假如事在必行仍須商計
萬全徐徐圖之特諭
軍事貴密須出其不意尤宜知巳知彼謀定機先一切
預僃完全臨期神速行之則一鼓而功可成也
雍正二年九月二十日雲貴總督(臣)高其倬謹
奏為奏
聞事竊雲南麗江土府經(臣)請改土設流復蒙
聖恩俯准以知府楊馝調補(臣)諄諄告誡令其盡心整
頓調劑務使土司夷人心皆安穩方可經久兹自
楊馝到任將及一年以來將夷民無名雜差盡行
查免向來土府及頭人苛派陋規酌量一年裁革
二萬餘兩事事休息教以禮義即土官亦量留養
贍使之得所今通府土人皆以歸流為樂即隣近
土司人民亦俱心服所有土府自改流以後甚為
安帖情節(臣)謹據實奏
聞謹
奏
覽奏土府改流以後安帖情形朕甚為嘉悦
同日又
奏為奏
聞事竊(臣)將雲南陸凉州地方之馬厰地築堤設閘𨗳
水開田籌僃積貯接濟兵食前已具摺
奏明欽奉
硃批訓誨令仿古井田之意料理實(臣)意見所未及謹
欽遵
聖訓辦理今(臣)所開之田因六月間雨水多於每年河
水溢入淹浸十分之四其工本係(臣)給與者非兵
民之力(臣)巳將種地之人量行給賞其未淹者分
得租米二百二十四石巳貯五營義倉僃濟兵丁
家口之用(臣)又思必種稻則須疊埂開畦經夏歴
秋始能收割若令種麥則秋潦巳涸之後方種夏
水未𤼵之前巳收更為便利且收麥之後水不甚
大又可播種晚稻雜糧今(臣)就現在已成之田遣
餘丁十六戸前往與彼處民人分行種麥每八戸
分給田九百畝以百畝為公田合力共作成熟之
後九分中取其一分以為五營義倉之積此時低
田未全涸出且係創始先遣此十六戸試行此馬
厰之田若盡涸出約可有二三萬畝俟試行漸定
涸田漸多(臣)自添撥餘丁陸續料理并所積米糧
數目再行奏
聞謹
奏
試行井田麥稻兼種之議甚善雖然事貴因地制宜酌
其可而為之毋因奉有朕諭而勉強遷就也
查雲南設有援𠞰左右兩協每協額設馬戰兵
三百八十名步戰兵一千三百二十名左協駐
劄尋甸州係曲尋鎮所轄尋霑營地方右協駐
劄羅平州係廣羅協所轄地方兩協原無專城
地方之責亦無護餉解逃之差止以預僃督臣
調遣策應而巳但督臣親標額設馬步守兵共
五千名全滇各鎮協營星羅碁布一有遣𤼵飛
檄響應即無援𠞰二協亦自聲援足用况設援
𠞰以來從無專用之處即有調遣亦無用至三
五百名者洵屬閒冗無益計兩協馬步戰兵三
千四百名以及協將僃弁歲需俸餉馬乾等銀
竝所支米石折色而算幾及九萬兩以
朝廷有用之庫帑贍養積年無用之官兵誠為可惜
目今雲南僃兵不便全請裁去(臣)謬度時勢酌
量足用每協應裁去兵一千名止留馬戰兵一
百名步兵六百名留遊擊守僃各一員千把總
共六員改為援𠞰兩營歸駐省城督臣標下就
近策應既為捷便隨標操練更成精銳歲計官
兵俸餉馬乾竝米石折色又可節省五萬兩有
零以資别項軍需其尋甸州地方仍令尋霑營
撥千把一員帶兵一百名駐守羅平州地方仍
令廣羅協撥千把一員帶兵二百名駐守則營
制汛防亦各有專責矣至裁去之協將僃弁令
其赴部另補所裁之兵行令督撫提標併通省
各鎮協營出有糧缺不必招募即令裁兵頂補
務於二年以内盡行安插入伍庶兵無閒廢糧
不冗食其於營伍錢糧均有裨益矣
有人條奏雲南援𠞰兩協兵冗應裁朕未深悉情形故
將奏摺發來汝看汝其詳加斟酌如係有益之舉即作
爾意具疏題請若有不合宜處將不應裁改情由僃細
聲明具摺奏覆
同日又
奏為遵
旨覆奏事竊(臣)蒙
皇上發交條陳裁減兩協兵丁奏摺一件奉有
硃批(臣)查此摺所奏可行惟所裁之數過多又欲將兩
協裁剩兵丁移駐省城未為允協此事(臣)到任之
始亦謂兩協之兵似可全裁及細察情形前人設
立亦有深意未可以目前無用遂謂其非蓋督標
有兼顧兩省之責特設此兩協復處之近地以僃
兩省援應之事急速調遣且使督標有以重制輕
之勢原制多設馬兵而不分汛防者亦以便於隨
時隨處皆可調遣應援之故但兵額稍多可議酌
量改減若竟欲裁成五六百兵之小營則徒存虚
名無濟實用實廢督標兩臂又條奏内稱兩協兵
丁各留百名防守尋甸羅平二州餘者應調入省
城查尋甸羅平二城界連川廣逼近㺜苗實資兩
協之兵彈壓且兵丁住久田廬園墓皆在於彼省
地既無房地且一遷移又有搬家道路之費而省
城食米價亦貴於兩州此節不便於兵且在事勢
亦有未可前此(臣)因中甸内附地方寬廣應議設
兵防守又楚姚一鎮統轄四府汛廣兵單總兵南
天培摺請添兵奉
旨令與(臣)商酌(臣)議將兩協兵丁共裁減一千名又酌
量改馬設步改戰設守擬於中甸一帶地方添設
兵丁一千四百名於楚姚鎮添兵六百名移此就
彼不須多增餉銀即可添出兩處之兵將改添中
甸營兵情節咨呈大將軍年羹堯俟其酌定覆到
後方始具
題今巳覆到以為可行令(臣)具
題除容(臣)另行具疏詳
奏外所有奉到條奏之事(臣)業巳酌行情由謹繕摺
奏
聞并將原摺恭繳謹
奏
詳閱裁改之議可謂一舉而兩得甚屬允協前此各情
節知道了
雍正二年十月二十五日雲貴總督(臣)高其倬謹
奏為奏
聞事竊查貴州定番廣順二州地方仲家苗於通省諸
苗之中性尤兇悍苗頭阿近更為不法住於散幹
倚恃山險并其弟阿卧廹脅阿近之苗隨從為非
歴年劫殺(臣)屢次切責定廣協副將陳元勲令其
整頓一味支飾因循(臣)巳具疏
題參定廣距雲省二十站摘印文尚未到之間乃陳
元勲忽思僥倖拏獲阿近以塞目前之責不報上
司帶兵徑往被阿近等潛服高崖弩傷兵丁三人
兇苗未獲(臣)摘印文到拘看續經提(臣)趙坤商會
用兵圍攻委遊擊卜萬年等帶兵二千四百名𠞰
捕賊又弩傷官兵二人(臣)以彼地苗寨頗多向受
其廹脅必先離其黨則阿近勢孤易擒隨飛諭文
武各員務先曉諭各附近苗人官兵所欲擒者止
阿近等數人餘俱無涉爾等不隨助阿近者可自
居本寨官兵秋毫不擾若與阿近聚在一處者定
行𠞰除并張示曉衆撫(臣)毛文銓所行與(臣)相同
各苗隨各歸本寨且為官兵耳目官兵進至底塘
阿近勢孤逃入深箐遊擊卜萬年帶兵搜山入箐
於十月初七日先獲阿卧及其家口并賊黨阿柴
阿戎阿愛阿保阿雄等續於十四日夜已獲阿近
阿近既擒則定廣之賊魁已除各苗聞之亦自歛
跡但散幹一帶地勢深險仲苗甚多應趁此商酌
永遠寧帖之策再黔省他處多苗地方亦須整頓
料理今雲南各事稍竣容於大計拜疏後(臣)照查
邊之例輕騎減從前往貴州與撫提二臣面商詳
細料理再行具
奏及拏獲阿近業經會
奏外理合將(臣)欲赴貴州情節繕摺奏
聞謹
奏
前經有諭總督乃統轄兩省第一職任一切舉動不可
忽略輕騎減從雖云美舉亦豈可拘定而不隨時變通
也
聞貴州官兵於今歲四月八月兩次被辱且漫無紀律
將熟苗廬舍焚燒恣情搶擄以致激變從逆爾暨趙坤
毛文銓何故隱瞞不行奏聞今因阿近隨經就獲現在
諭部議叙爾等爾等當感朕宥過賞功之恩莫謂朕於
前事竟不知悉也嗣後舉凡地方大小事件絲毫不可
諱飾一一據實奏報若再如此隱瞞定即重加處分不
更寬貸矣兩次違律妄動之劣員俱查明嚴行參處示
懲趙坤猶堪提督之任否依朕觀之甚覺因循罷軟從
實奏來再者副將金懷瑋爾巳廉知其不職既欲參劾
為何又復中止亦明白具奏以聞
硃批諭旨卷一百七十六之二
欽定四庫全書
硃批諭旨卷一百七十六之三
硃批高其倬奏摺
雍正二年十一月初十日雲貴總督(臣)高其倬謹
奏為奏
聞雨雪情形事竊照雲南入冬以來未得足雨少覺旱
燥於十月二十八九至
皇上萬壽日連得甘雨四郊霑足豆麥暢茂又冬至日
復降大雪雲南地暖得雪最難父老皆以為來歲
大豐之兆此皆我
皇上愛民如子
至誠感召之所致貴州雨水亦皆勻足理合具摺奏
聞謹
奏
覽雲南雨雪情形朕懷曷勝慰悦全賴爾等封疆大吏
恪秉一誠有以感格
上蒼垂憫錫佑也
同日又
奏為奏
聞事竊查貴州苗情現今巳將阿近拏獲又滋事之苗
頭羅三龍土司薛世乾皆巳拏獲又苗頭阿教現
在設法擒拏皆有頭緒雖可籌調劑之事但貴州
諸苗之中仲家一種固最為頑惡然各苗亦多搶
殺之事人多云由於苗性記讐嗜殺而然(臣)細察
之皆起於圖利其復讐亦借端實利其所有嗜殺
亦有故乃欲得彼財凡他人銀物一經其目必生
心搶殺奪之而後已然貴州民貧有銀物可搶者
亦少惟綑賣一節實啓生苗搶殺之心貴州接壤
四川四川人價頗貴川販往往囑託貴州土棍又
復勾串諸苗俾綑掠人口互相授受輾轉獲利諸
苗爭相效尤故搶殺之事由於報讐及圖財者居
其半由於搶人者居其半若能止綑賣之風則諸苗
搶殺之事可十減其五但其中弊竇尚自多端貴州
各土司地小人窮多以窩販窩盗為事而劣衿亦把
持隠蔽共為樁主兵丁坐汛亦復賣放是以治綑販
之法未嘗不嚴然不將各種弊竇詳酌整頓此風
終不能息再貴州有拏白放黑之習如此人與人
有讐或為人所搶已身力單不能報復即尋一有
力之家或搶其人口或掠其牲畜暗插標紙說明
情故令彼家代為報復或為贖取然後還其所掠
(臣)查禁不遺餘力近此習頗息然必更加嚴密請
旨定重處之條始可永示懲戒杜絶惡習再貴州各府
州縣與各省接界之處土司夷目亦多互相搶殺
之事宜隨處拏獲隨即處治不必存彼此之見不
可護本省之人即可消弭釁端不致滋事又黎平
府與湖廣五開衞同在一城官分兩省事勢不便
應行籌畫又貴州大定一鎮在兵稠苗靜之處兵
額稍多定廣一協在兵稀苗頑之處兵額反少亦
應減多益少以上數事及散幹善後之策(臣)皆已
將調劑之處詳細籌慮俟到貴州再面商撫(臣)毛
文銓提(臣)趙坤參酌熟計容(臣)具疏會
題外謹先繕摺奏
聞謹
奏
覽奏深愜朕懷此一番卿須悉心籌畫務將各種陋弊
釐剔淨盡一應事體料理妥協方好朕另有諭卿及該
撫提之旨隨後頒𤼵可會同詳議具奏以聞
雍正二年十一月十六日雲貴總督(臣)高其倬謹
奏為奏
聞事竊查雲南開化府與交趾都竜厰接壤向日交界
以賭咒河為界係一大河後因其地曠遠多有刦
殺之案又適值交趾之賊攻刦各寨總兵知府既
畏處分又憚救援之勞遂將塘汛移入内界稱此
外係交趾地方另指一小河強名為賭咒河其實
棄去疆境一百餘里内有六寨人戸田糧俱歸交
趾迄今四十餘年歷來知而不言者因都竜厰廣
産銀銅内地及外夷俱往打礦貨物易消貿易者
亦多總兵設汛稽查暗抽私利恐說出舊界則一
經清查此弊亦露近經客民開銅山呈出舊界藩
司李衞詳報前來(臣)以銅礦事小疆境事大委員
確查總兵閻光煒尚阻撓隱蔽後經查出六寨舊
納糧額及塘房舊趾(臣)隨移咨安南國王准其咨
覆尚支吾牽賴目今(臣)又將詳細情節再行移知
俟其覆定詳行具奏請
立一關止禁硝磺鉛鐵等物不禁貨物抽其課税
以資軍餉何者為宜詳細查報俟其查到(臣)再詳
酌具
奏外謹先將情節繕摺奏
聞謹
奏
全在爾悉心斟酌行之
同日又
奏為奏
聞事竊照雲南按察使張謙去年甚病兩月有餘後漸
痊可今年自入冬之後行步常多傾跌精神短少
不耐勞劇臬司刑名總滙衰病之人難以勝任(臣)
謹遵
旨奏
聞又邇來臬司張謙與藩司李衞不相和衷蓋緣李衞
才情敏而稍輕視同官張謙遲滯鈍緩又因存不
甘之心愈加偏執(臣)經屢行密加勸戒尚復時有
參差謹一并奏
此奏甚合朕意巳有旨矣
雍正二年十一月二十一日雲貴總督(臣)高其倬
謹
奏為奏
聞事竊(臣)前赴貴州於雍正二年十一月十七日到雲
南省之易隆驛恭接(臣)前
奏摺欽奉
硃批聖諭訓(臣)治苗方略洞晰周詳無微不悉(臣)惟有
朝夕敬繹事事不敢輕忽謹慎周密調劑料理所
有事宜容(臣)相度商酌再行陸續具
奏外(臣)謹將奉到
聖諭繕摺奏
聞再(臣)於十一月二十一日已到貴州之普安州合并
陳明謹
奏
知道了爾辦理諸事朕心一無顧慮也
同日又
奏為奏
聞調營拔補千把事竊查雲貴兩省拔補千把雲省迤
東各營送(臣)衙門考驗迤西各營送提督衙門考
驗貴州通省千把俱送提督衙門考驗雖拔補之
處原無成例必令以本營之人拔補本營之缺但
歴來皆以本營拔補本營習以為常相沿不改(臣)
到任兩年以來留心細察情形以本營拔補本營
實屬未妥蓋以本營之人同為兵丁一旦甫為千
把即立體統規矩其勢甚難有志者纔欲約束則
衆兵怨論即同輩之千把亦羣笑羣非衆情不協
只得緘默其不肖者且遮蔽兵丁之過附和兵丁
之言膠固黨比甚至將僃稽查管束亦不易為力
(臣)請嗣後由(臣)衙門及兩省撫提二臣衙門考驗
者俱將本營之人考定拔補之後即調外營一員
與之對換則新舊之員皆可漸次換易不在本營
矣再此調換止就近營不調過遠之處俾省搬移
盤費若同城之營仍不准調至慮營伍換易各員
或有不能熟諳之虞(臣)查各營將僃皆非本營之
人然不乏熟諳之員是熟諳在於留心不在於本
營且千把果拔能員則本營熟諳之兵皆供其驅
使更可收指臂之效(臣)從整頓營伍起見謹據實
旨謹
奏
覽雲督高其倬此奏甚屬得理若應通行於直隸各省
該部確議奏覆飭令直省一體遵行其中倘有不盡善
處亦即聲明毋得迎合朕意
同日又
奏為奏
聞節省鉛價并調劑錢法事竊查雲南開局鼔鑄以倭
鉛四分配撘計四局一年共應用倭鉛六十七萬
六千餘觔俱照市價採買各局遠近不一并馱脚
每百觔共需四兩五錢(臣)亟思另自開厰以供鼓
鑄外訪得雲南之快澤河向曾出産倭鉛委員招
採所出不旺節省有限仍不敷用又訪得貴州地
方之馬鬃嶺齊家灣礶子窰等處亦有倭鉛礦硐
因通知撫(臣)毛文銓委員會同查勘招開巳經具
奏今各處皆有成效雲省每年買運黔厰倭鉛五十
萬觔供鑄一年約節省銀七千餘兩(臣)查雲南省
自雍正元年十二月開鑄以來迄今巳將一年四
局共鑄錢一十七萬五千九百餘串計撘兵餉及
驛堡工食放錢八萬八千九百餘串除初開鑄各
匠手生誤卯現在趲鑄外今已存錢五萬六千餘
串又雲省寸步皆山不通舟楫流通運轉制錢須
用脚價是以各近局之府州縣有錢行到其離局
數百里千里者俱不能到以致壅積省城錢價漸
賤(臣)與撫(臣)楊名時布政使李衞設法買運𤼵各
次近之府州縣行消目下錢價雖巳漸平但雲銅
非鼓鑄無法可消源源鼓鑄將來日積日多若不
早思調劑恐致價賤病帑病兵(臣)再四思維不得
不即請以錢局節省之項仍為流通錢法之用查
雲南本省既尚有遠僻之府州縣止須運錢之脚
價即可流通似可不必計及他省但一省之地有
限恐仍虞壅積又查湖南湖北從前以糧船載回
制錢行消今已久停聞彼地現今每錢一千可賣
銀一兩一錢若運滇省之錢到彼每千工本及脚
價約銀一兩三分三釐亦少不敷(臣)為流通制錢
起見謹冐昧請以雍正三年節省倭鉛之價添補
運脚先儘本省遠地流通遠地既遍再酌運售楚
省統請於鑄務内一并奏銷庶錢法流通滇銅亦
無滯積除容(臣)再與撫藩二臣詳細斟酌具疏會
題請
旨外謹先將情節具摺奏
聞謹
奏
流通制錢之議甚是仍聽該部議覆遵行
雍正二年十二月二十二日雲貴總督(臣)高其倬
謹
奏恭請
皇上聖安
朕安
卿之可嘉處朕殊褒奬不盡古人云求忠臣於孝子之
門此語誠然不謬朕視卿實覺日重一日也
同日又
奏為恭謝
天恩事雍正二年十二月十三日貴州大定鎮總兵官
丁士傑到貴陽府(臣)出郊跪請
皇上聖安丁士傑口傳欽奉
聖旨你馳驛前往貴州你到時大約總督高其倬還在
皇上簡任總督毫無報稱夙夜難安乃荷
天語褒嘉跪聽之際感愧交集惟有愈加黽勉冀少答
知遇隆恩於萬一耳理合具摺恭謝
天恩謹
奏
覽
同日又
奏為奏
聞事竊貴州調劑事宜(臣)巳就(臣)愚昧之見會商具
奏外更有一事雖屬甚微然於苗情亦有關係查諸
苗之中仲苗之弩最毒恃此拒捕然皆伏於箐内
施放所離頗遠中人所入不深原不甚傷無如其
藥極毒纔破皮肉即難救治從前督撫亦曾設法
收各苗之弩以除此害其實深山野苗之弩究難
盡收(臣)近訪得苗弩藥有二種一種係草藥一種
係蛇藥草藥雖毒熬成兩三月之後即出氣不靈
蛇藥熬成數年可用然單用蛇汁其毒止能潰爛
仍有治蛇之藥可醫更有一種蠻藥其名曰撒以
此配入蛇汁敷箭其毒遍處週流始不可治聞此
撒藥係毒樹之汁滴在石上凝結而成其色微紅
産於廣西泗城土府其樹頗少得之亦難彼處蠻
人暗暗賣入苗地其價如金苗人以為至寶(臣)非
敢欲借此卸過於鄰省但既知有此不敢不思杜
絶之計伏乞
皇上諭廣西諸臣密訪如果有此樹請令認明形狀盡
行砍挖再既有此藥恐亦有解治之方亦令訪求
(臣)現今亦在雲貴兩省内捐賞遍尋解毒之術若
毒弩可解亦治各省苗蠻之一端(臣)謹具摺奏
聞謹
奏
此奏甚屬可嘉君臣間如此互相推心見誠方是已特
諭廣西撫提李紱韓良輔等訪求矣
雲貴總督(臣)高其倬貴州巡撫(臣)毛文銓貴州提
督(臣)趙坤謹
奏為奏
聞古州八萬情形事竊貴州一切調劑苗地事宜(臣)等
巳經會同具疏詳
奏此外尚有黎平府之西南都勻府之東有生苗地
方一處名曰古州八萬其地歴來未入版圖不納
賦稅亦不容外人走入間有他處犯罪之苗逃入
其地者彼地之苗即綁縛送出其内稻田甚多出
白蠟桐油棉花及各樣木植週環皆山中有平川
四處皆方二三十里一總延袤五六百里中有一
河下通湖廣之洪江口上通貴州之重安江重安
江水小不能通裝載之舟其洪江口可通小舟楚
民間有載鹽紬等物換彼白蠟棉花彼地之苗亦
不容客人亂走及入其内地村寨止許到其沿河
之十一村内住下令人伴著換貨一完即令起身
不容多住亦不容多問聞其内總頭目名曰紀總
其下辦事兩大頭目名曰金悶金勾其餘小頭目
甚多向時風俗極為渾朴竝不多事近來亦頗收
留湖廣江西之漢姦及貴州犯事逃入之苗不肯
放出其中識字者甚是敬重查此地生苗最衆甲
弩亦多既容留漢姦恐必致教之生事不可因目
前無事不預行留心籌畫但其内中不容外人到
去欲得彼地實在情形頗難(臣)等現在暗暗密行
設法查看得其確情如果應防範或可招降即再
行會商具摺請
旨若可靜治無事亦行詳細奏
聞謹先將情節會摺奏
聞謹
奏
確訪情形然後定謀乃係極善之舉但不涉喜功年利
理所應為者卿等悉心籌畫務圖萬全而行之可也
雍正三年正月二十六日雲貴總督(臣)高其倬謹
奏為參奏事竊照原任貴州威寧鎮總兵麥世位在
威寧鎮時私占長隨糧四十名經護理印務副將
張禹謨查出募補又借藩庫銀二千一百兩臨行
令將僃以各員親丁糧抵還雖未尅扣兵丁實苦
累屬員經接任總兵石禮哈查報(臣)一面移咨廣
起程日期復行住下要與將僃算賬索要不已(臣)
屢檄查催口稱患病又不呈明李根潤係奉
奭張時煥等指應考童生邵汝鈞為奴隸不容赴
考又將邵汝鈞及保廪楊炳毆打竝搶去邵汝鈞
卷子學(臣)王奕仁將伊等褫革枷責在案後據鎮
(臣)石禮哈禀稱伊等所為比河南封邱縣劣生更
為不法(臣)隨面訊大定州蘇霖泓生員童生閙者
不及三十人無聚衆之處又伊等未入州衙亦無
擁堂罵官之處此不過如他處攻打冐籍之事學
(臣)王奕仁革頂枷打已足蔽辜無庸再懲(臣)謹一
并奏
聞謹
奏
大定棚生童情節知道了
同日又
奏為恭謝
天恩寬宥事竊臣前將苗頭阿近等業已就擒并(臣)欲
赴貴州情節具摺奏
聞奉到
硃批諭旨(臣)跪讀之下不勝祗懼不勝慚恧(臣)罪戾至
重
皇上不加重處俯
賜訓飭令(臣)改悔復
諭令議叙(臣)益加惶愧無地自容嗣後惟有痛加省改
一切大小之事絲毫不敢隱諱一一據實奏
聞查雍正二年四月内定廣協副將陳元勲遣把總周
正帶兵二百名令擒捕阿近兵力甚單此陳元勲
調度失宜之處有落木一寨仲苗雖暗中與阿近
通同然未顯然相助周正宜先撫定此寨以孤其
勢然後再謀擒阿近方合機宜乃周正先即攻掠
此寨火焚房屋以致此寨仲苗及他處者助阿近
拒敵傷兵八月内副將陳元勲自帶兵弁冐險直
入希圖徼倖擒獲阿近阿近據險弩傷兵丁陳元
勲先行退走(臣)前摺所
奏即係此事周正陳元勳(臣)俱巳咨革參革(臣)未將
放火失利之處陳
奏(臣)罪至重何敢粉飾又後調兵二千攻擒阿近有
遊擊郭世𤼵領兵五百前進至谷藺寨此係青苗
非仲家寨中之苗皆巳避入箐内郭世發帶兵在
寨内駐劄夜間失火燒其草屋青苗謂伊等無罪
為何燒其房屋遂到寨邊放弩亂打傷兵兵亦放
鎗傷苗此遊擊郭世𤼵統馭無能之處容(臣)具本
嚴參至提(臣)趙坤操守尚好(臣)前經摺
奏此次(臣)勸其勉力整頓伊亦未嘗不奮𤼵感激亟
謹據實奏
聞伏乞
睿裁再查左協副將金懷瑋弓馬頗去得居官中等因
伊有隨帶之人在營當兵差操間有不到遊擊徐
成正說其不是伊將各兵革伍另補然與徐成正
借他事相鬧都來告訴於(臣臣)調至省城當衆武
官之前問明即嚴加訓責令其改過彼時責僃之
際原有你不護隨丁即行革伍固是但過後如何
挾持私怨本該參處之語此係當時即行訓責𤼵
落實無欲參中止之處(臣)謹將情節明白具
奏再(臣)自貴州回曲尋鎮總兵楊鯤向(臣)說金懷瑋
不敢徇庇至貴州尚有應行調劑之事俟(臣)查確
籌妥方敢詳
奏(臣)謹繕摺恭謝
天恩併陳罪悃謹
奏
所奏俱悉
同日又
奏為奏
聞交阯舊界詳細情節事竊照雲南開化府與交阯接
界有内地舊境失入交阯因開銅礦查出布政使
李衞詳報前來(臣)以銅礦事小疆土事大隨批踏
查有完糧舊額塘汛舊址移咨安南國王據其咨
覆尚牽頼支飾(臣)又委開化鎮總兵馮允中令其
親身詳查業經具摺奏
聞兹據鎮(臣)馮允中報稱奉查内地舊界親身踏量至
都竜厰之對過鉛厰山下一百二十九里又查出
南狼猛康南丁等三四十寨亦皆係内地之寨被
交阯占去不止馬都戛等六寨據開化府志及土
人之言皆以此鉛厰山下即係舊界内一小溪即
係賭咒河但此溪甚小不應與外國分界之處指
如此小溪且謂之為河復細查雲南通志圖考内
刊載開化南二百四十里至交阯賭咒河為界因
細問土人過都竜厰一百餘里有一大河今交阯
呼為安邊河以道里計之正合二百四十里此方
是賭咒河以此分界方計符合等語(臣)又再四反
復細查通志開載開化府南二百四十里至交阯
賭咒河則安邊河為賭咒河無疑然一百二十里
之境人何以皆知之二百四十里之境人何以皆
不知蓋緣此一百二十里失去四十餘年年老之
人皆能記憶二百四十里之界不知失於明季何
時事久年淹故土人無能知之者(臣)前查時亦止
知有一百二十里一層不知有二百四十里一層
實是(臣)疎漏之罪若以舊界應將二百四十里之
境徹底取回交阯之都竜南丹二厰皆在此内交
阯久倚此二厰以為大利必支吾抗拒且必謂(臣)
等圖其礦利故捏辭陳
奏但(臣)叨任封疆
朝廷境土(臣)以尺寸為重謹詳奏請
旨恭候
聖裁謹
奏
覽奏交阯舊界有遠近互異等情朕思柔遠之道分疆
與睦隣論則睦隣為美畏威與懷德較則懷德為上據
云都竜南丹等處在明季已為安南所有是侵佔非始
於我朝也安南自我朝以來累世恭順深屬可嘉方當
奬勵是務寧與爭尺寸之地况係明季久失之區乎其
地果有利耶則天朝豈宜與小邦爭利如無利耶則又
何必與之争朕居心惟以大公至正為期視中外皆赤
子且兩地接壤連境最易生釁尤須善處以綏懷之非
徒安彼民正所以安吾民耳即以小溪為界庸何傷貪
利倖功之舉皆不可為訓悉朕此意斟酌行之
諭雲貴總督高其倬貴州巡撫毛文銓提督趙坤等知
悉聞黔省狆苗最為不法前於三四月間輒敢蟻聚搶
奪集市定廣協副將領兵驅逐官兵多被損傷至八月
間爾撫提會調兵丁二千名委員進𠞰於九月行至定
番州兵丁強買民物喧閙罷市暮抵谷藺地方夜火不
戢又復焚燬熟苗五寨以致民苗合圍射傷官兵夫師
出以律乃沿途騷擾平民激變熟苗種種強横漫無法
紀竟至如此且前後虧折官兵爾等俱匿不奏聞何也
狆苗及紅黑諸苗之巢穴附在各州縣者種𩔖不一出
没無常安保其再無搶奪之舉朕意與其有事而加𠞰
撫孰若未事而預為計畫黔省文武各員委靡成風非
伊朝夕爾等須大為整頓一番身先倡率文自司道以
至府州縣衞惟撫恤是務武自鎮協以至參遊僃弁惟
操練是勤務使民無派累之苦兵無怠玩之習將見各
處向化熟苗必皆舉踵企慕擇其頭目中淳良可用者
命該管官宣播恩德加以優賚俾各愛養所屬以僃驅
策其有干紀犯科者從而重懲以示儆戒不一二年間
則内地之兵民莫不感激奮勵巳附之夷人胥皆畏威
懷惠彼狆苗及紅黑諸苗多與漢姦聲氣相通自當俛
首帖耳望風惕息猶敢縱肆猖獗乎設有怙惡不悛者
亦必審查果係族𩔖衆多稔惡渠魁始遣熟苗頭目先
行招撫撫之不從然後行知所在將弁塞其奔逸之路
一面命熟苗頭目率伊部落前往𠞰捕大兵從而繼之
自獲全勝所獲牲畜等物即頒賞熟苗酬其功績將勞
效尤著之輩或奏請賜一職銜如是平定一二處則其
餘不待招撫而歸誠恐後矣試思安内攘外恩威竝濟
使兵民愛戴苗夷效命輸誠非爾等大吏督率屬員盡
心籌畫之責而誰責耶至於直省各員俱有火耗羡餘
畀之養廉以絶苞苴黔省錢糧額寡耗羡無幾或以養
廉不足加派民苗然州縣員缺較他省無多猶易為設
法莫若將各項陋規通盤查清即以本省之所出還濟
本省之公用似屬允協聞自巡撫提鎮及司道等官各
有納糧官莊每歲收米千百石至數十石不等府州縣
亦間有之此皆國家正賦豈容私行隱佔又聞貴陽鎮
遠安順普安四處𣙜稅每歲抽收一二萬金而報解正
項不過數千思南威寧黔西大定畢節等處俱有過往
牛馬銅鹽并落地等稅每歲可收至八九千金少亦不
下二三千金而報解正項不過數百此等府州縣養廉
太覺有餘至若都勻思州石阡平越獨山麻哈廣順定
番清鎮安平等處養廉又甚屬不足一省之中豐嗇懸
殊安可不為調劑且以安順貴陽之美缺而反多虧空
蓋緣出息既饒則逢迎路廣需索多端又兼自奉奢靡
所以虧空有必然之勢而該上司既受其餽送被所挾
制不得不為徇庇地方之弊寧有大於此者嗣後爾督
撫應將各處稅課逐一清查每年盈餘若干量留該管
官養廉餘者貯庫并將文武各員所佔官莊交納之米
盡數貯倉闔省錢糧耗羡一總提解合此三項通行會
計自巡撫司道以下及府州縣分别衝僻繁簡酌定養
廉之數而派與之如此則溥遍均平缺美者無虧空之
虞缺苦者亦不致科累民苗上下俱無染指各員咸得
奉公盡職矣再者除養廉外量存數千金貯諸司庫以
僃賞犒兵丁苗猓之用亦未始非禆益地方之一助也
爾等其周思詳議具摺陳奏務令官民兩頼可以永久
行之無弊庶幾地方寧輯民苗樂利以副朕懷遠籌邊
之至意特諭
雍正三年二月十二日雲貴總督(臣)高其倬謹
奏為欽奉
上諭事雍正三年正月二十八日(臣)奉到
硃批奏摺匣内欽奉
上諭一道(臣)跪讀之下仰見我
皇上萬方在宥
睿鑒無遺於治理黔苗調劑黔省之法悉煩
聖慮委曲周詳(臣)自愧奉職無能慚悚無地隨即敬謄
密封交貴州撫(臣)毛文銓提(臣)趙坤恭領欽遵外
查從前定廣及谷藺將弁約束無法兵丁被傷所
有情節(臣)前巳繕摺遵
旨詳奏(臣)罪至重悚惕靡寧伏乞
皇上嚴賜治罪(臣)心始安再(臣)恭讀
聖諭令(臣)等躬為倡率振作文武各員委靡之習使民
無派累之苦兵無怠玩之弊擇向化熟苗之淳良
者加以恩義復查生苗中果係族𩔖衆多稔惡渠
魁酌行撫𠞰平定一二處其餘自必歸誠恐後
聖諭所示皆治苗之要法至明至當嗣後(臣)務奮勉振
作與撫提二臣悉心盡力一一欽遵以期成效至
各官官莊米穀稅羡及通省錢糧之耗羡將三項
一併清查通行會計酌定養廉各員皆得盡心於
吏治不致加派民苗此外量存數千金以僃賞勸
兵丁苗猓之用一節(臣)謹會行徹底清查詳細料
理方敢僃悉具摺奏
聞請
旨為此謹
奏
總之凡事不可稍存瞻徇顧忌必纖毫無隱為要能若
此則内外合為一體上下共作一心何愁吏治民生之
不能盡美盡善也勉之勉之
同日又
奏為欽遵
聖訓恭謝
天恩并陳下悃事雍正三年正月二十八日(臣)奉到
硃筆密諭一道蒙
皇上諭知年羹堯奏(臣)不稱雲貴總督之職并蒙
聖心俯慮恐(臣)為其所愚陷於不是如有自應料理之
事
指示(臣)以各自辦理惟求諸巳欽此欽遵(臣)跪讀再四
不禁涕淚如雨感激振興雖粉骨碎身何能仰答
高厚於萬一除(臣)庸下之見另摺密
奏外(臣)謹刻骨鏤心仰記
今書此諭與爾朕亦愧之等
諭(臣)心動淚下此我
皇上聖不自聖處乃正歴代帝王所不能及處(臣)仰瞻
我
皇上御極以來所以待臣下者皆一片至誠臣下稍有
寸善即
褒賞之惟恐有不及臣下如有過失即
教戒之惟恐其不改即如
皇上前後賜(臣)之
臣子仰愧
皇上耳至(臣)之與年羹堯(臣)本非後進受其栽培提挈
之恩又(臣)生平器小硜硜守分不肯為夤緣趨附
交情亦淡後欽奉
聖祖仁皇帝特旨令旗下翰林俱在
國史館幫修功臣列傳從此在一館行走日日相見
(臣)謂年羹堯才長可以勝繁劇之任年羹堯亦知
(臣)拘謹不敢為敗檢之事以此相知實非因親戚
綢繆自年羹堯為四川巡撫之後十七年不相見
或半年一年亦有間二三年者有書札問候然昔
謂(臣)不稱雲貴總督之職(臣)毫無所辨(臣)實是一
受
恩深重跡涉憚勞不敢遽
奏欲俟得覲
天顔之日面跪陳請是(臣)不稱職任之處(臣)亦自知自
懼年羹堯知(臣)甚確至謂雲南刑名錢穀鹽政銅
政均屬不可問不過因路遠蒙蔽之語(臣)不能無
辨(臣)在總督任内除每年存留銀二萬六千兩以
為賞賚養廉之用此外實無所染指雲貴萬耳萬
目共見共聞何能掩飾若謂臣於此中有曖昧(臣)
實一無所取可以上對
君父質諸天地鬼神若謂容他人作弊(臣)自不為而為
他人(臣)雖至愚亦不至此以此誣(臣臣)實不甘伏
乞
皇上命員徹底清查則(臣)誣得白名節亦全矣抑(臣)更
有冐瀆
天聽者(臣)弟高其傃由武進士蒙
聖恩賞授侍衞(臣)正謂從此或可學習成人今忽得家
聖主格外之恩賞賜調回仍在侍衞上行走則(臣)與(臣)
弟均沐
皇仁於無暨矣所有(臣)欽遵
聖訓恭謝
天恩及詳陳下悃之處(臣)謹繕摺奏
聞伏乞
睿鑒謹
奏
恐卿不喻朕之意向故日前明白䧏諭今覽此奏知已
洞徹無遺矣且語語深愜朕心可嘉之至夫復何諭各
種情節俱明高其傃候遇便調回
同日又
奏為密奏事竊(臣)奉到
密諭一道所有微(臣)欽遵等情巳另摺奏
聞(臣)更有密
奏者年羹堯近來舉動
聖鑒巳洞悉無遺我
皇上天地為心思所以保全之者已無微不至然賞罰
乃
皇上治天下之公柄亦恐不能獨為寬假(臣)觀古來人
臣稍有功績而驕滿者處以閒地與假以事權其
事遂迥然不同年羹堯既不知自處惟
皇上有以處之(臣)以為宜早宜預伏惟我
皇上天縱聖神知明處當(臣)庸下之識所知淺小何敢
妄言但事關重大犬馬寸心不能自已不敢畏禍
皇上之誅戮暗難免鬼神之殄罰(臣)臨
奏不勝悚慄之至謹
奏
𩔖斯奏者甚多朕尚惜其才而用其力自另有保全之
道觀伊近日似亦頗知愧悔矣
同日又
奏為奏
聞事竊查雲南阿迷州原有土知州一官係李阿側之
祖李寧和相沿傳至李阿側李阿側之子李思敬
助逆經吴三桂偽授制勝將軍迨後恢復雲南李
思敬不出而令伊子李廷樞投誠仍授為土知州
後廷樞病故將冒宗之李廷正妄請承襲經本州
民夷控告隨具
題革襲改土歸流在案其後知州王來賓捏詳各寨
皆係夷民錢糧難催彼時李廷樞之父李思敬尚
在復詳准委為土催名為代催銀米其實賣與人
民正額銀米一倍硬收三倍此外隨時隨事之苛
派不一而足縱用頭人虐害夷戸李思敬身故又
委廷正廷正身故又委伊子李慧李慧身故又委
伊子李興唐興唐身故又委伊叔李純自李純替
管以來苛虐更甚派累愈多抗欠正課任催不應
反累知州賠墊(臣)察知此弊又據民夷疊控將李
純批革令通判耿覲謨查編里甲而李純暗脅夷
人不許完課交官伊盡暗收又加雜派屢次抗欠
各項銀共二千七百餘兩數次提拘負固不出是
旁甸鄉之一百九十八寨係早經歸流之土竟為
李純抗占李純一日不拏錢糧一日不完民害一
日不去(臣)酌拘拏之法臨往貴州交布政使李衞
總兵楊天縱辦理今巳將李純拏獲并於伊家内
搜獲鎗礮甲械火藥等物(臣)將李純𤼵司審追該
州夷民無不歡欣現在輸納恐後再(臣)查李姓一
門李思敬曾領兵助逆而廷正亦曾教伊子李慧
抗敵官兵手字現存多藏兵器世濟其惡一方夷
人畏之如虎李純之子姪最親者不過二三人若
設法量給房田在伊等既無失所地方亦可永遠
寧帖矣再拘拏李純時阿迷州知州元展成辦理
有方極盡心力(臣)不敢隱沒謹一并奏
聞謹
奏
元展成若果係可用之材遇緊要缺出援旨題請當越
次超擢以示鼔勵
雍正三年三月二十八日雲貴總督(臣)高其倬謹
奏為代繳
硃批奏摺并謝
天恩事竊(臣)准雲南巡撫(臣)楊名時咨稱有奉到
皇上硃批奏摺例應具摺恭繳又荷
聖恩賜
御書福字一幅例應具摺恭謝
天恩名時不能敬謹奉摺自慚無地蒙
皇上不加嚴譴
賜停奏摺悚惕靡寧所有奉到
硃批奏摺一封隨繳摺恭請
聖安摺一扣并感戴恭謝
天恩微忱望為代繳等因咨送到(臣臣)謹具摺
奏繳伏乞
睿鑒謹
奏
據楊名時日前之奏疏觀之但知有身而不知有君之
人也
雍正三年四月初二日雲貴總督(臣)高其倬謹
奏為奏
聞豆麥收成分數事竊照雲南省現今各處蠶豆俱巳
收割有九分十分收成不等麥子目下有割動二
三分處有尚未割動處約計可有八分七分收成
(臣)所開陸涼州督標馬厰之田麥子亦皆成熟尚
未割動約計九停分一可得麥二千石有零俟收
畢時(臣)料理運到省城(臣)現在蓋建兵丁義倉收
貯於内以僃接濟兵食現在雲南稻秧巳出水數
寸到四月二十内外即可分插彼時須得大雨則
栽蒔不誤且更廣遍貴州省不種蠶豆種麥者亦
聞謹
奏
覽豆麥收成分數朕懷深慰京畿左近春田甚好諭卿
知之
同日又
奏為奏
聞請
旨事竊照貴州原都勻營守僃今調定廣協守僃趙文
英(臣)到任之始即聞此人熟暗苗情實心料理營
伍以後留心細察伊前後拏獲川販拐犯比他處
獨多一切地方苗情管束化誨事皆得宜故(臣)前
因定廣正在苗情緊要之時請以調補定廣協守
僃巳蒙
聖恩允准在案此次𠞰捕阿近令帶都勻之兵堵禦山
深箐大伊不但防範嚴密即趁此便將在逃難拏
之羅三龍拏獲(臣)等遣伊之時竝未諭及此處伊
竟能相機辦理洵係實心任事之人若不特加奬
拔無以鼔武員奮勉之心查現在有(臣)劾參銅仁
協左營遊擊一缺逼近紅苗若以守僃趙文英題
補洵屬人地相宜但貴州無題補之例(臣)未敢冒
昧具
題謹繕摺奏
聞請
旨謹
奏
已照所請諭部將趙文英補授銅仁協遊擊矣似此應
行之事但據實具奏以聞果與地方有益絲毫不必遲
疑朕實信爾無他也
同日又
奏為奏
聞事竊照貴州定廣一帶仲苗最為頑惡在定番者阿
近為首在廣順者阿棍為最阿近巳經捕𠞰阿棍
被仇家藥弩射死故(臣)於調劑黔省事宜調裁大
定鎮兵安設於廣順州之長寨者貢一帶以資控
壓業經具
題在案兹雍正三年正月内據安順府報稱於雍正
二年十二月内有仲苗焚刦普定縣唐三寨居住
之生員胡種玉等家燒死男婦四命刦去耕牛四
隻等情查係長寨者貢等處之苗恐是阿棍餘黨
撫(臣)毛文銓一面咨會(臣)衙門一面會同提(臣)趙
坤飛檄安順府知府何經文會同提標守僃鄔元
度帶領兵役前往擒拏隨據報拏獲兇賊季麻阿
任阿賣三犯供出同夥計盧阿濃四金阿存阿毋
共八人阿毋於上盗時中箭回家身故又續拏獲
四金一名餘計盧等三名潛遁他所俟加緊躧緝
兵役俱巳撤回謹將情節奏
聞(臣)據此地苗情就(臣)愚昧之見以為查拏刦掠兇苗
務期必得甚為要務然平時整頓於前更為緊要
(臣)查長寨者貢一帶仲苗最多且頑又連十三枝
及五枝等苗無兵不能彈壓然不得人亦難料理
目下
皇上特放之安順知府何經文實有才守調補之定廣
協副將劉業浚亦是賢員如移兵之處倘蒙
允准(臣)務同撫提二臣及知府副將竭力趁此將此一
帶徹底料理一番以期安靜不敢以目前拏賊了
局遂謂地方安靜也再黎平府境接古州八萬(臣)
前巳將大槩情節具
奏容(臣)確行密查兹據黎平府知府趙坦報稱土司
林天錦楊秀等招出生苗千餘人投出(臣)以古州
八萬地大人多必透徹知其情形又全局算定然
後料理使一了百了方可舉行若圖小利必啓爭
奪抗拒之端且林天錦楊秀目下望得土官恐借
此打動上司止圖一時僥倖不顧日後利害更恐
勢與苗疆不宜(臣)離黎平窵遠容查確另行會
奏外謹先繕摺奏
聞謹
奏
毛文銓心行似少誠實調伊來京面加審視石禮哈雖
係少年朕謂大有可觀爾意以為何如
同日又
奏為奏
聞事竊(臣)前奏節省鉛價并調劑錢法一摺欽奉
硃批流通制錢之議甚是仍聽該部議覆遵行欽此除
運消楚省之處(臣)謹候部議議定遵
旨奉行外其本省遠處各府州縣(臣)又與雲南撫(臣)楊
名時布政司李衞熟商此錢若將局錢𤼵消勢必
要動他項錢糧銀兩添補脚價現在民間錢價日
賤不若發銀買市上之錢運往即以多餘之錢為
脚價既可不費錢糧而省城市錢漸少則其價自
增一舉兩便隨交布政使李衞辦理省城錢價因
之少平今各處遠府州縣又將充遍省城之錢仍
又壅積惟俟運售楚省之部議議定運轉流通庶
可無積滯價賤之虞至滇黔接壤(臣)前摺乃請將
錢運消隔境之湖廣不請運消就近之貴州者因
貴州向來從不曾行錢恐於兵丁民苗或有不便
不敢輕議上年(臣)往貴州經過安順府提(臣)趙坤
及貴西道吴應龍安順府知府何經文同言宜將
滇錢運至貴州以便兵民(臣)以恐有未便為言提
臣等云貴州軍民人等皆以無錢行使為不便每
買日用之物值銀多者猶可若買值二三釐及四
五釐之物分兩甚少須用戥秤戥若少昂此數釐
之銀尚不敷秤折之數以致日有紛競若有錢行
使兵民俱便目今皆甚盼望等語(臣)又到貴陽訪
之兵民其言亦同隨與撫(臣)毛文銓布政使劉師
恕細酌且暫先運錢五千串到黔試行果便再行
詳籌不便即可停止今已運送到三千串試行兵
民大以為便似可通行從古不曾行錢之區雍正
小(臣)亦酌量可行不敢令壅積又雲省霑益一局
全賴烏龍一厰之銅供鑄近忽衰竭查得有貴州
之忙步溝產有銅礦相離頗近向有黔棍偷開屢
經驅禁(臣)以厰銅有關鑄局帑項不敢避染指之
嫌付之縮手封閉圖作自了之人除巳具
題請
旨外(臣)謹繕摺奏
聞謹
奏
覽奏貴州產有銅礦知道了具題到日候𤼵該部議覆
有旨
工部侍郎(臣)金世揚謹
奏為撫臣侵冒軍需挾仇誤公據實陳明仰祈
睿鑒事竊(臣)一介庸愚至微極陋蒙
聖祖仁皇帝豢養深仁由同知拔至巡撫復蒙
聖主洪恩陞授工部侍郎自知供職無狀百身莫贖
更荷
聖德汪洋曲賜矜全據貴州撫(臣)毛文銓具
奏(臣)使用司庫銀兩甚多欽奉
恩旨惟令作速完補不即黜革審究種種
高厚雖粉身碎骨亦不能仰酬萬一曷敢推諉自干
嚴譴惟是撫(臣)毛文銓與(臣)原有爪葛於康熙
五十九年扺雲南布政使仕接辦軍需其豆草
均係(臣)預行辦集豆每石價銀自七錢以至一
兩草每束價銀自七釐以至一分運脚在内即
滿兵折色豆每石領銀九錢草每束領銀七釐
此江浙之官兵以及承辦之委官皆鑿鑿可問
者乃其造報
奏銷時將豆每石開報價銀二三兩草每束開報
價銀三四分侵冐帑銀五六十萬(臣)在黔時有
伊家人來署原以正言規戒毛文銓以此記恨
無刻不思雪忿今於雍正二年五月内接任貴
州惟恐(臣)於
陛見之時將侵冒情由
奏出遂爾先𤼵制人以(臣)虧空庫銀甚多請將水
銀著落微(臣)𤼵賣具
奏(臣)思收買水銀原以彌補軍需司道公議督撫
公批委官經收積貯藩庫兩經
題奏非(臣)一人之臆見至於那動庫銀亦惟為辦
理科場津貼塘報以及修理城池橋道犒兵諸
項不得已之公用且經手俱係藩司歴任撫臣
皆捐自已俸工非(臣)創始即經批准以俸工流
抵原只遵循舊例以公完公即毛文銓現任貴
州亦不能將公事廢弛而别有良策更可異者
毛文銓
奏(臣)使用庫銀若果為慎重錢糧起見則應將水
銀流通速歸庫帑何至杜絶商民不容運販自
摺
奏以來至今一石未售(臣)訪查今年漢口廣東水
銀價值頗昂商民惟利是圖源源而至毛文銓
以已經奏交與(臣)阻抑不容將來遲延即可補
參置(臣)於死地為雲南滅口計則其侵冐軍需
不致𤼵覺(臣)查水銀惟産於貴州售賣必藉之
他省(臣)雖帶有家人十數名錢糧所係不敢輕
任分運而一人之身勢又不能兼顧仰懇
聖慈賞將存庫水銀准帶黔員二名分運漢口廣東
發賣所獲價值即存該省司庫以充協餉免其
運送價有盈餘悉以歸公如有不足著落賠補
庶水銀不致壅積庫項得以早歸感沐
皇仁於萬萬世矣至於毛文銓侵盜帑銀挾仇誤公
之處伏乞
聖主敕𤼵廉明大人嚴查究追實則按毛文銓以侵
欺之罪虛則律(臣)以反坐之條謹此繕摺奏
聞統祈
皇上睿鑒施行謹
奏
金世揚所具陳明一奏除將原摺嚴批擲還外特命鈔
發爾看其事果否真偽僃細查明據實密奏以聞
同日又
奏為遵
旨奏
聞竊(臣)蒙
皇上𤼵到原任工部左侍郎金世揚奏參貴州巡撫毛
文銓一摺奉有
硃批(臣)遵查金世揚奏稱辦理軍需料草每豆一石價
銀七錢至一兩不等每草一束價銀七釐至一分
不等脚價在内折色豆每石九錢草每束七釐毛
文銓每豆一石開銷二三兩每草一束開銷三四
分共冐銷銀五六十萬兩等語(臣)細查前督撫送
部底册每豆一石連脚價報銷一兩一二三四五
六七八錢不等每草一束連脚價報銷一分八釐
册現存戸部可查無每豆一石開銷二三兩草一
束開銷三四分之事再查册造此次通共奏銷銀
三十九萬五千餘兩内除去官兵俸餉銀三萬八
千四百餘兩豆草項下共止銀三十五萬餘兩册
亦現存戸部無冒銷五六十萬兩之事惟查當日
官兵間有願折者亦行折給草每束多開銀三釐
至豆每石多開銀二三四五錢不等當時大兵到
滇雲南茫無預僃又值旱年金世揚以應需糧餉
料草約歲需銀三十餘萬兩而近邊地方豆草難
得購運脚費浩繁目下暫動庫銀採買僃支前撫
(臣)甘國璧據詳具
題隨經毛文銓接催接辦彼時種種多費及虧耗者
皆以此彌補即(臣)等續行奏銷之豆草價二十六
萬兩亦有移補前欠項者不敢粉飾又在當時領
銀銷銀亦俱稍有部規亦出於此此係實情(臣)謹
繕摺奏
聞謹
奏
所奏甚公知道了
硃批諭旨卷一百七十六之三
欽定四庫全書
硃批諭旨卷一百七十六之四
硃批高其倬奏摺
雍正三年五月初六日雲貴總督(臣)高其倬謹
奏為奏
聞事雍正三年五月初一日(臣)承准到撫遠大將軍年
羹堯令諭内開為軍務事照得策妄既經歸順西
海亦巳蕩平則西藏路遠不便久駐大兵而义木
多地方不可無兵彈壓應將松潘鎮帶領駐藏之
兵盡行撤回而留雲南之兵一千名暫駐义木多
或選總兵或選副將管領此兵竝於中甸駐兵數
百以為聲援其四川兵馬現在西藏與各處防汛
者共二千八百餘名應令松潘鎮於撤兵之日在
此内留三百名駐防乍了留三百名駐防巴塘各
令遊擊一員管理雲南提督帶兵五百名松潘鎮
帶兵五百名由义木多至裏塘一路會同踏勘地
界近川者歸川近滇者歸滇事畢之日雲南提督
即由裏塘帶兵回滇松潘鎮則帶此五百名兵暫
駐裏塘彈壓兩省兵糧照舊令兩省委員分運其
餘兵馬不在派留之數者先行撤回原汛巳經奏
眀奉有
俞旨除行松潘鎮雲南提督雲南廵撫四川廵撫外擬
合就行為此仰該督查照將官兵所需糧餉仍委
員運供勿致遲誤施行等因到(臣臣)隨飛行知照
除一切迎勞賞給馬匹船隻以及糧餉(臣)俱料理
無誤陸續具疏另
奏外惟留雲南之兵駐劄义木多之處(臣)查义木多
離四川近離雲南遠雖中甸現駐雲省之兵五百
名然相離仍遠前(臣)準年羹堯咨將义木多地方
巳歸四川彼地喇嘛番人亦以為伊等係四川所
管雲南官兵凡購買炒麪柴草皆呼應不靈(臣)愚
以為义木多既巳歸川似不應留駐雲南之兵且
供運買購恐較川省所費亦多但查撤兵來文一
面行(臣)衙門巳一面行知軍前各處今若咨行往
復商籌必致不及义木多地方目下不容空虚(臣)
隨飛檄現駐天柱寨鶴麗鎮總兵張耀祖帶兵一
百名前往义木多再將現在义木多之兵留九百
名共合一千名一總管領暫駐彈壓并咨呈大將
軍年羹堯义木多既歸川省踏勘後應撥川省官
兵管轄駐劄外(臣)謹將詳細情節繕摺奏
聞再中甸地方現有副將李宗膺帶兵五百名駐防應
仍留暫駐俟踏勘定後量歸滇地之廣狹(臣)再將
酌安將弁兵丁之處具疏仰請
睿裁再义木多既有雲南之總兵帶兵駐劄其一路安
臺遞送公文之兵亦應暫留合并聲明謹
奏
發議政王大臣會議具奏矣
同日又
奏為奏
聞功加外委兵丁情節仰懇
皇仁事竊查雲南前次進征西藏外委兵丁稍有微勞
者仰荷
皇上恩加格外
敕部議敘皆得從優給與副將等銜劄付嗣經部劄發
到給領之時(臣)以為此等兵丁既加副將等銜或
應赴部酌行推選當經(臣)以應否開除名糧咨部
候選之處咨請部示隨准部咨不便在營食糧令
其開除業巳遵照在案今候數月兵部將應否送
部候選之處未另行知照而前咨内亦止令開除
名糧無應否送部候選之語(臣)思此項兵丁係效
有微勞者乃未奉部示既未能赴部稍邀寸進而
開除名糧又難與在營兵丁一體拔補且此内貧
乏資藉名糧養贍者頗衆(臣)謹將情節奏
聞仰懇
聖恩准將功加各兵仍留本營食糧俟千把缺出與漢
仗好弓馬熟嫺之目兵選擇間補庶各兵仰沐
皇仁將來獲上進之階目前得養贍之地矣為此繕摺
請
旨謹
奏
發交兵部議覆有旨
同日又
奏為欽奉
聖諭事竊(臣)奏交阯疆界一摺奉有
硃批(臣)跪讀再四仰見我
皇上仁育中外之民
明燭萬里之外如天地廣大日月照臨所以
訓諭(臣)者精晰周詳(臣)欽遵
聖諭詳酌事理自鉛厰山下小溪以内土田有糧額可
憑疆界有塘基可據失去僅四十餘年彼處之人
知之者多應以小溪為界(臣)仍移咨安南國王亦
委員會同查清之後明白立界(臣)務仰體
皇上至公至正中外一視之
聖心安静辦理斷不敢存貪利倖功之念所有(臣)奉到
聖諭欽遵情節理合繕摺奏
聞謹
奏
復經有旨由部頒發矣即此四十里立界之說亦須查
確議眀斟酌行之
同日又
奏為奏
聞雨水栽插情形事竊查滇省自四月以來臨安元江
永昌三府地方俱早得大雨高下稻田栽插巳遍
雲南等府亦於四月内連得小雨低田栽插十分
之八雷鳴田未栽於五月初四夜大雨自三更初
至天明各處之低田盡插高田栽插三四分至五
六分不等其餘高田水尚不足在夏至後十日以
内得水栽插俱不為遲若再往後栽插者則收成
止可五六分目下日日俱有小雨但未得大雨貴
州雨水甚足正在栽插將完(臣)謹將雨水栽插情
形繕摺奏
聞謹
奏
雨水栽插情形知道了爾等滇黔吏治如此自蒙
上天賜以嘉徵也
同日又
奏為奏
聞事竊照廣西捐穀一案欽奉
聖旨令(臣)等將原任南寧府知府沈元佐收捐之處查
審務得實情(臣)委布按二司將沈元佐之子及家
人王四等反覆詳細查審今追查出原存蓋南寧
府印細冊一本開載甚詳除將原冊存司現照謄
一本用印鈐蓋遵
旨咨送廣西巡撫李紱查理外謹照註開原式另謄一
摺進呈
御覽為此謹
奏
查審情節知道了摺留覽
諭雲貴總督高其倬知悉前奏安南疆界一事朕批諭
後隨據該國王亦行奏到因命内閣鈔發示爾當細加
籌酌毋乖朕懷遠之心毋長彼逞恣之漸施恩須令知
感出言務俾誠服馮允中漢仗雖好不諳事體既有不
睦形迹殊與邊境無益巳調南天祥替之矣其轉諭天
祥領會朕意開化文職尤須安静曉事之員方與其地
相宜現任者若不稱厥職酌量奏請更易夫分界之舉
即理應展拓亦必與彼國公同議明奏聞於朕得旨後
奉行方是乃馮允中擅自立碑定界占寨毁舍隨復建
造營房甚屬孟浪前此諭爾有準四十里為界之旨亦
不可膠執致生事端總期相機合宜料理允妥至於此
事之前後原委所以然之故爾一一明白密奏朕知為
此特諭
雍正三年五月二十六日雲貴總督(臣)高其倬謹
奏為遵
旨密奏交界情節仰祈
睿鑒事雍正三年五月十二日(臣)准兵部咨發到密交
(臣)
諭旨一匣安南國王
敕旨一道又内閣密封公文一角(臣)謹望
闕叩頭祗領隨將
諭安南國王
敕旨一道遵即遣差齎捧送安南國王祗領外又内閣
鈔發安南國王原疏一摺(臣)亦收到訖(臣)敬啓黃
匣内欽奉到
皇上密諭一道跪讀之下仰見我
皇上懷保萬邦一視中外之至意(臣)謹就愚昧所見此
交界一事有不必與安南再議即應畀與者有尚
須與安南查議明白再奏請
定奪者如鉛厰山小河以外之境雖係内地失於明朝
此應與安南上以示
皇上懷遠之仁下亦息疆界紛競之擾如鉛厰山小河
以内之境此失去僅四十年有餘皆有確據(臣)辱
蒙
聖恩叨任封疆格外之
恩在安南國王或可叨承在(臣)分則不敢言(臣)細揆之
事勢此地之係内地必須使安南曉然明白明白
之後如蒙
聖鑒畀還雲南則安南知係内境自安一定之分即萬
一
皇上施天地之恩則安南愈知感格外之
仁然欲明白非會安南委官查議不可(臣)前曾移咨未
見彼國委到會查之官忽陪臣帶兵數千隔水扎
營訪聞得安南有鄭姓陪臣事多專擅稍昧大體
即如在廣西則越争土司之田在雲南則先帶多
兵到境亦其明驗恐長其逞恣之漸將來疆境難
處亦不得不慮(臣)謹不避瑣屑詳細奏
聞查開化與安南之界一總共有三層其最近内之一
層離開化府一百二十里以馬伯汛為界乃久定
之内地歴來安塘設汛此界無庸置議其最近外
之一層自鉛厰山小河以外至安邊河即大賭咒
河安南之南丹都竜二厰皆包在内此即通誌圖
考所載自開化府南二百四十里至賭咒河與交
阯為界之舊境經總兵馮允中查勘(臣)前摺所奏
失自明朝者即係此境交人在都竜東面設守以
為界限(臣)前但將原係内地情由摺
奏竝未有一兵前往并未遣一人過界今經二次欽
奉
諭旨念安南國王累世恭順此境失在明朝令(臣)不必
與爭
聖鑒至明(臣)巳欽遵宣揚
皇上天地之恩咨明知會安南國王此界亦無庸置議
惟有在馬伯汛以外鉛厰山小河以内之一層共
四十里内有開化府逢春里之各寨現今(臣)之所
查
奏及安南國王所疏
請者皆係此地(臣)細揆安南國王堅稱是伊舊境有
糧冊足據者亦有情故(臣)前巳歴查今更得其的
確緣當日開化鎮總兵高必勝在任之時開化有
一八撤一汛下有一河口通海廣東洋船可到高
必勝私開謀利彼時廣商到者頗多遂有往都竜
販貨者走至雙眼井地方被劫殺死三人高必勝
畏事隨暗將塘汛撤進四十里另在馬伯汛立界
牌謂此外與開化無涉逢春里之各寨亦隔在外
此棄界之由也然雖棄出交人亦未敢攘為巳有
後於康熙二十一年彼國有小&KR2033;王偽寬之亂搶
掠逢春里各寨人民開化總兵不救都竜土目援
之故各寨遂認彼糧此各寨與安南納糧之由也
然安南雖收各寨之糧究只在都竜立界此地竝
未設守中外皆置之不内不外若有若無之間(臣)
向未知此界藩司李衛管理銅務有土人呈開銅
礦銅礦無驗遣員查出此境詳報前來(臣)遣員再
查查出雙眼井地方有芹菜塘之舊址又有逢春
里之馬都戛等六寨原納開化府秋糧共正米十
二石有零年年總催賠納(臣)因移咨安南國王俾
其查覆後准柬復稱此地係伊舊境若係内地何
失去四十餘年默無一言大意如此詞語之間稍
不循理(臣)不與較惟恐小員所查或難憑信因再
委開化總兵馮允中親身踏查明白再行辦理一
面亦咨安南國王委員會查此咨尚未逹(臣)適往
貴州中途接馮允中報稱有交官鄭鏡忽帶兵二
千餘人前來又有二千餘人在後竟在對河扎營
雖安南素稱恭順但既有兵來恐闌入内地不得
不防隨遣員帶兵三百名前往馬都戛總路巡防
駐劄因彼地多雨兵丁量搭木棚存身本職亦即
帶二百人親往查勘地界因以彈壓等語(臣)隨一
面奏
聞一面移咨安南國王俾戒諭陪臣速撤兵衆毋令失
恭順之體并速遣官會查如果係安南之地憑據
確鑿雲南必無占奪之事即確係内地或安南有
必須此境不得巳之情
皇上父母萬邦
仁同天地或王自行陳請或柬知代為具
奏亦無不可移咨之後交兵亦撤惟在都竜樹城蓋
營留兵千人在彼續准到安南國王柬稱伊自具
奏等語今伊疏内亦仍以糧冊為言即前認糧之故
至占寨毁舍之言馮允中竝無其事或安南土目
所報一面之辭至立牌定界之言馮允中原令人
竪一木樁使人隔水指著喊諭交兵不許亂走過
來此係止兵不係定界因交兵千人尚未退去所
以前派於馬都戛巡防之兵三百名亦尚未撤嗣
(臣)據馮允中查稱自鉛厰山小河以内為内地無
疑本職查雲南通誌圖考開載自開化府南二百
四十里至賭咒河為界則自鉛厰山小河以外至
交阯今名安邊河即舊賭咒河此仍是内地但鉛
厰山以内言之或易鉛厰山以外要之則難詳(臣)
批定界址(臣)以事應清查難竟批定隨經繕摺請
旨此事之始末情節也今(臣)欽奉到
密諭遵即飛飭將馬都戛即安南名為斜路村所有三
百名兵丁撤回此境定須會同查議(臣)隨委廣南
府知府潘允敏止令帶一百人前往會同查議并
移咨安南約其遣官亦止帶百人前來各將憑據
會同虛公查考議清疆界永杜爭端知府潘允敏
暨新總兵南天祥(臣)俱面與詳言從公從直不許
絲毫瞻徇游移如會查果係外地(臣)決不敢規避
錯誤之罪必據實
奏明請將此境畀與安南仍以馬伯汛為界如確係
内地諒安南必仍執前說未必改移然理不可奪
(臣)即一面與之言明使彼中心内折一面奏請
皇上定奪(臣)遵
境乃其職守馮允中係(臣)委遣一切俱曾詳稟(臣)
皇上敕部嚴加治罪至現在開化府知府吳文炎人亦
謹飭才力稍弱容(臣)酌量調補另行繕疏請
旨(臣)謹將情節詳細繕摺奏
聞謹
奏
覽奏前後情節俱悉不諉過於人雖云得體而起事原
由其中不無隠飾姑且如是料理李衛具摺僃將此事
奏聞今發來爾看所見褊狹涉於尚氣甚不合宜爾須
評情度理而斟酌之至於馮允中一則為於斯事形迹
有礙二則伊初由年羹堯提拔上進視之不啻奴隸調
伊來京教訓一番俾詳知朕恩另行委用不加之以罪
也李衛一切過於從事處另有諭問據實奏覆
同日又
奏為彙報鹽政額外贏餘事竊據雲南布政使仍辦
理驛鹽道事務李衛彙報(臣)覆查得雲省鹽政於
遵
旨覆奏鹽務利弊等事案内經(臣)會同查明將舊額新
增并秤頭陋規各項分晰具
奏造報部科奉
旨著照該督撫等所請行欽遵在案其雍正元年正項
有款之贏餘巳經
奏銷今雍正二年循照元年之原額贏餘銀六萬五
千七百餘兩仍如數報部搭同正課并新開鹽井
奏銷外又有自元年五月二十四日鹽道李衛到任
以六月為始至二年年終止仍有聚零合總碎雜
無定款之項陸續收獲者查算共銀五萬五千三
百一十五兩零除巳因公動用銀并暫留存僃未
完公事外實多銀五萬兩整其贏餘款目摺内難
以僃載即如白井額外沙滷較從前數倍雖夏秋
山水驟發竟未淹沒是以能照常取滷煎鹽查當
年迤西地方官鹽尚且難銷今因稍加調劑分撥
均平竟連額外沙滷銷售過倍但銷售固係人力
而泉滷濃多水發不淹似默有效靈非人力能為
者若即定為常規歸於正項贏餘之内不但將來
恐難敷額且恐日後致貽官民井竈之累惟有儘
則邊省藩庫始終無因公動用虛懸之項於錢糧
不為無補抑或充作兵餉伏乞
睿鑒施行又新開按板抱毋等井歲内原
題巳獲課息五千兩有餘因此井離省遙遠九月内
具報到省及會詳請
題出本在十月二十六日今又查自九月至年終冬
間滷濃瘴息又辦獲多出課銀九千兩零自今年
衛繕摺奏
聞謹
奏
覽
同日又
奏為奏
聞雨水遍足事竊(臣)前經具摺將雲南得雨微小低田
皆巳插秧高田尚未遍插情形
奏明今於五月十一十二連夜得雨又於十三十四
兩日得兩日夜透雨一切高坡之田無不霑足在
在栽插可望大有此皆仰賴我
皇上宵旰勤民
至誠感召之所致也理合繕摺奏
聞謹
奏
實賴卿等大臣平允刑政和輯兵民有以感召
天和也
雍正三年五月二十八日雲貴總督(臣)高其倬謹
奏為奏
聞事竊照雲南自五月十二日以後連得大雨通省霑
足高下稻田無不遍插可望豐年惟曲靖府屬南
寧縣之北霑益州之南中間有數十村地勢低下
兹據該府報稱自五月十六日至十九日大雨不
止上流山水驟發將角家哨塘邊高橋及舊街子
之太平橋望海寺之新橋俱各衝倒低處田畝房
屋淹沒倒壞頗多等情又據署霑益州報稱五月
十八日山水暴漲衝壞道路橋梁二處倒塌歪側
房屋共七百九十五間淹沒低田二千一百五十
九畝百姓人口竝無損傷至二十一日水勢漸退
等情具報到(臣臣)即會同撫臣檄行布政司飛委
馬龍州知州就近前往查勘并捐銀一千二百兩
先行帶往散給被水人口乏食者即暫動積穀救
賑無力修整之圩埂酌為估值修補毋致小民失
所除被水人戶及恤給確數并田地成災分數俟
詳查另行核確再
奏外(臣)謹先行繕摺奏
聞謹
奏
今歲荷蒙
上蒼慈恩各省收成俱好惟覺雨水稍過如山西山東江
西直隸等省𩔖斯山水驟發情形在在皆有所奏知道
了但據實直陳萬不可隠諱粉飾之舉朕所深惡
同日又
奏為仰懇
天恩請留陞員事竊雲南寧州知州梁衍祚業經陞授
陜西靖遠衛同知接准部咨知照在案(臣)查梁衍
祚為人謹飭辦事勤緊在滇最久屢次出口辦理
軍需本省猓人及口外番人情形均能熟悉邊省
地方頗難得曉諳夷情之員合無仰懇
聖恩將梁衍祚賞留滇省暫供委遣辦理之用俟有同
知缺出
題補則邊省獲熟諳之員(臣)亦收指臂之效矣因陞
員無
題留之例(臣)謹繕摺請
旨謹
奏
巳諭該部照所請行矣
同日又
奏為密陳愚昧所見仰祈
睿覽事竊(臣)近聞策妄阿喇蒲坦萬里奉表稽首歸誠
欽惟我
皇上聖德天威無遠不屆故頑梗姦宄革面改心從此
甲兵載戢
教化風翔中外赤子歌咏太平(臣)不勝欣喜至斟酌防
駐之兵籌度經久之計正在此時(臣)愚昧之見兵
所不知不敢妄言至阿爾泰一路(臣)曾運米二次
謹就(臣)道路經由所見者自殺虎口出口穿走土
默特部落地方逕過約有四百餘里又穿走吳喇
特及明安部落地方逕過約有二百餘里又穿走
喀爾喀部落地方逕過約有二千數百餘里又穿
走降來厄魯特部落地方逕過約有三百餘里在
推河一帶此地原係喀爾喀者其厄魯特係安插
於彼又穿走喀爾喀部落地方逕過約有四五百
里此外儘邊之處則係大兵駐劄此兵包護於外
甚有關係若無此兵包護則喀爾喀素畏厄魯特
既恐力不能抗即降來之厄魯特且恐心難全信
(臣)看此兵在彼則内藩部落安穩外衛藩籬堅固
此時彼處兵數多寡(臣)實不知第就形勢而言(臣)
以為或宜酌減不宜全撤但此兵若駐則為時經
久(臣)見彼時給兵之米食用雖能僅敷然人稍多
微增則遠戍之士愈感
皇仁倍加踴躍又彼時折給買羊之價亦微似不敷(臣)
既有所見不敢隐諱又彼地所種之麥亦給與兵
彼處松木頗有流水湍激安造亦易為力又彼地
一切牛羊等物皆取資於喀爾喀部落管兵之官
必留心綏輯使主客相安始是經久之計我
皇上聖神文武萬里之外
睿照靡遺經理悉當况此時一切調辦(臣)實又未聞知
何敢以愚昧之言上凟
天聽但兹當撤留之時事有關係(臣)受
恩深重稍有寸知犬馬之心不能自巳謹冒昧繕摺奏
聞越職妄陳(臣)臨摺不勝戰慄之至謹
奏
覽奏足見忠君愛國之誠朕實嘉之為此一事與在廷
諸臣幾經籌畫盡數撤回即同爾論斷乎不可假若長
遠駐防滿兵孤懸數千里外歲月積久習成蒙古風俗
亦屬無益况塞外苦寒兵情不無畏怯再四計議究不
出
聖祖從前方略輪流換班以均勞逸今議定將土默特兵
移駐二千於彼令其携帶眷屬仍照蒙古習俗隨地住
牧復派遣八旗滿漢兵三千名四年一更統聽將軍管
轄駐劄於現修城處自京赴彼之官兵朕重加賞賚令
各敷用悉皆踴躍歡呼已於四月内起行矣北路辦理
大率如此策妄阿喇蒲坦狡詐性成何可憑信防禦之
道朕豈肯稍忽至於西路約於布隆吉地方駐兵五千
新設兩鎮沿邊布置以為接應兵數尚未確定哈密駐
兵數百與否亦在未定土魯番則賜還與伊巴里坤士
卒逐漸撤退大抵策妄之事可以善結而僃禦之謀不
容一時疎懈也朕斷不萌好大喜功之念總仰恃
上蒼鑒祐并
聖祖在天之靈默示神機以為進止且此等大事亦惟克
盡人事以俟之耳曷敢預執成見
雍正三年六月二十八日雲貴總督(臣)高其倬謹
奏為奏懇
聖恩請留賢員事竊查貴州安順一府仲苗最多知府
一官實為緊要即才具操守頗好而苗情未熟於
地方尚不能切實有益現任知府何經文係蒙
聖恩特擢之員才守俱好熟諳苗情一切辦理皆合事
勢(臣)等於其知縣任内大計列為附薦近荷
皇上特恩准為卓異現在領咨引
見查卓異之員例皆遷轉(臣)從地方得人起見仰懇
聖恩將何經文仍
賜留安順倘應遷轉乞與以加銜庶苗疆得一熟諳之
員地方受益為此繕摺奏
聞謹
奏
覽奏知道了何經文自必仍留原任
同日又
奏為奏
聞事竊查貴州都勻府所屬地方有李美李秀兄弟二
人積年勾串為護送川販之事地方官屢拏未獲
(臣)細思捕之不急則終然漏網捕之太急恐遠颺
無蹤因委定廣協守備趙文英令其招諭二人自
行投出查捕拐販以贖前罪今據稟李美李秀已
自行投出情願查拏拐販贖罪(臣)隨飭趙文英加
意經管勿致脫走俾查拏拐販自贖若果能多獲
拐販(臣)請寬其罪儻屬虛言(臣)令將二人解來仍
行懲治所有情節(臣)謹繕摺奏
聞謹
奏
此舉甚是可謂情法兼備
同日又
奏為奏
聞事竊(臣)欽奉到奉
旨發還雲南廵撫楊名時恭請
聖安一摺(臣)巳遵照交還楊名時伊不勝悚懼又荷
聖恩賜以端陽藥錠一匣楊名時叩頭祗領後屢欲(臣)
將伊中心不安口奏謝
恩之處具摺
奏逹(臣)堅拒不應所有拒却情節(臣)繕摺奏
聞謹
奏
楊名時撫滇以來聲名頗好但前者朕降旨停其摺奏
伊並不認過求請未免有悻悻自恃之心故令其窘急
慚恧庶或自反非別有譴責也密之
同日又
奏為遵
旨奏
聞事竊(臣)奏摺内欽奉
硃批毛文銓心行似少誠實調伊來京面加審視石禮
哈雖係少年朕謂大有可觀爾意以為何如欽此(臣)
才識庸淺尤短於知人恭承
天語下詢不勝祗懼惟有就(臣)愚昧所見據實奏
皇上聖鑒甚明(臣)從前六年之前曾一見即深喜其才
近聞其在威寧有二事(臣)於其心跡之間不無少
疑昨者威寧府知府姚謙將欲離任因其不在地
方濫取商民有一二千人攀留石禮哈延姚謙入
署取到任以來摺稿令看云非我奏你後又以千
帶來長隨頂補(臣)謹據實奏
聞謹
奏
石禮哈急公效力之心甚切且遇事亦能幹濟其才其
志實有可取然尚欠歴練今若大用恐非其福所以朕
命張謙來撫黔省向聞張謙有書生習氣猶慮偏於迂
懦及召至京見其度宇剛方心胸明白洵乃有用之才
也殊與黔地相宜毛文銓人忠厚事體熟諳然未見朕
以前不出中下之品若經召對能洞悉朕意所向則可
以稱封疆之任矣
同日又
奏為奏
聞事竊(臣)將坐落陸涼州(臣)標後營廢棄之馬厰築壩
開閘開墾為田以所收租粒貯之營中義倉僃濟
兵食(臣)業經具摺
奏明以其地窪下夏秋水漲易淹(臣)令改種麥子今
年已收租麥二千石陸續運貯義倉又右營亦有
一廢棄小厰坐落嵩明州可墾之地無幾(臣)亦招
佃種麥今亦收得租麥三十八石併貯義倉又(臣)
標向有沿昆明池一帶草厰淤出之地百姓承種
納租米於各營以養廢退無子之老兵名曰老丁
田每年共納租米四百二十三石因年深日久無
人細查其傍陸續淤出者皆為佃丁隠占而收租
之兵貪其小利亦為掩飾(臣)委中軍副將會同昆
明縣逐一踏查共查出田地一千六百餘畝增出
租米三百七十一石亦併俟秋成收租歸入義倉
將月給老兵之米數稍為加豐有餘之米亦存僃
濟兵食(臣)查三處之田其昆明嵩明二處已皆一
定但為田無幾所出有限惟陸涼一處地方甚大
若盡成田實可足省城八營之儲僃(臣)料理兩年
前年為水所淹今年雖獲麥二千石然其土堅實
止可墾數分中一分近委阿迷州知州元展成復
行細查據稟其中窪下之地盡應種麥亦有高處
若築小圍儘可種稻現今其旁民田種稻者止築
三四尺高小圍遇水俱各無損即其明驗但其宣
洩之處尚須建一大閘三小閘等語然千聞不如
一見陸涼州離省不遠(臣)擬親往彼地相度種麥
種稻之處及籌酌宣洩導注之法趁此水發之際
水路分明高下易見庶可酌定畫一之方以為永
遠之利(臣)謹將情節繕摺奏
聞謹
奏
欲為一勞永逸之事何可惜費𩔖斯與兵民興利之舉
若汝力有未逮據實奏知以便朕酌量賞助
同日又
奏為奏
聞事竊(臣)前欽奉
上諭
諭(臣)及貴州廵撫毛文銓提督趙坤以治苗之方又
諭貴州各項贏餘通行合計分給各官養廉以省派累
欽此所有治苗之處(臣)等欽遵料理外其通行會
計一事(臣)隨令司道徹底清查通盤酌計(臣)再與
撫臣會同酌定具摺奏
聞并敬將
上諭各恭謄一道送交毛文銓趙坤領遵在案近廵撫
毛文銓奉
旨令其
陛見(臣)又將
上諭恭謄送交署撫(臣)石禮哈一體欽遵辦理會同查
酌去後兹據布政使劉師恕詳查又經署撫(臣)石
禮哈酌定開單會
奏到(臣臣)思此事係定一省經費欲使民免派累官
商酌以求無弊今細查來單所開款項有應再加
斟酌之處(臣)已詳註單内商之署撫(臣)石禮哈及
聞謹
奏
知道了此非朕深知灼見確然一定之事也其中若有
窒礙難行處毋得強為
同日又
奏為奏
聞事竊查雲南曲靖府及南寧等州縣所屬沿紅花海
一帶地方原係近水窪下之地居民開墾成田於
五月十八九等日大雨起蛟山水陡發據南寧縣
奏明後續據平夷縣報稱所屬海馬鄉田畝廬舍被
淹陸涼州亦報所屬之東門等三十村田畝被淹
又曲靖府報府屬越州鄉之蔡家衝吳官衝二村
蕎麥地於六月初四日被冰雹打壞(臣)隨委員一
併查恤踏看其被水之處巳經撫(臣)楊名時繕疏
題報其成災分數容(臣)等勘確續
題(臣)查此被水及雹傷地方雖係府州縣五處實係
延袤百餘里一區五處交錯分管目今雲南通省
栽插廣遍稻禾極茂近覺雨水稍多雖現在無妨
然得連晴十餘日則成實分數更好再各屬之中
俱大雨霑足獨禄豐縣及練象鄉亢旱方圓四十
里内無雨稻秧不能插種昨於六月初練象鄉巳
經得雨雖插秧頗晚尚可望五六分收成惟禄豐
縣之二十里内雖亦有雨田中不能積水其地係
山坡之田(臣)已遣員諭令百姓改種蕎麥以望有
秋所有情形(臣)謹繕摺奏
聞謹
奏
覽雨水情形知道了今歲直省禾稼除被淹外荷蒙
上蒼垂祐大抵秋收俱屬可慶
同日又
奏為恭請
陛見敬聆
聖訓事竊(臣)受
恩深重效職巖疆自
皇上御極以來(臣)尚未獲瞻仰
天顔面聆
聖訓依戀之私時刻難安且萬里邊境苗猓環居一切
控制料理之宜必得仰蒙
天恩訓誨指示(臣)方可欽奉遵循冀免隕越伏祈
皇上俯鑒微(臣)犬馬寸心
允(臣)於提(臣)郝玉麟帶兵入口之後起身赴京
陛見不勝欣幸(臣)無任瞻依冀望之至為此繕摺請
旨伏祈
皇上睿鑒施行謹
奏
卿一切辦理事務深合朕意朕實嘉之來京面見亦無
可訓諭處滇省道路遥遠邊圉任重僕僕往來殊屬無
益況卿年未老我君臣相見正自有日俟朕將天下督
撫咸斟酌允當文武官弁以及軍民人等皆曉然洞悉
朕意之後行將有旨召卿也今封疆諸臣中應面加教
誨者尚不一其人卿且佇候
雍正三年九月初九日雲貴總督(臣)高其倬謹
奏恭請
皇上聖安
朕躬甚安覽卿奏摺知日前偶染瘧疾邇來諒巳全愈
矣兹因閩地緊要整飭不得其人調卿前往督理巳命
伊都立來滇接替復慮地方情形伊都立不逮楊名時
熟諳欲行更易尚未宣旨暫且勿聞於人齎摺人回卿
若尚未離滇不妨密告楊名時知之至於卿身縱經痊
愈仍應攝養萬不可力疾而行況閩督印務巳有宜兆
熊代署雖躭延數時亦不致有所貽誤也
諭雲貴總督高其倬知悉李衛石禮哈互相密參之摺
發來爾看人心如此真堪發一大笑二人皆具可用材
器感激出於真誠圖報實屬懇切且操守俱清才猷皆
敏但嫌過於勇果謬誤多端都緣尚氣恃才矜巳傲物
之心使然耳即如李衛朕經再四嚴加教誡總不肯改
行易慮一惟偏執已見其意蓋謂身無貪婪敗檢之疵
何惜物議所以全不自反第稱被人屈陷急欲辯明石
禮哈秉性與之相同若欲推求二人之過又實具一片
公忠兼其敢言不諱鋒利英銳之氣亦不易得朕於此
殊難持定鈞衡所以與爾商酌李衛經管鹽銅之事若
可卸責别員料理就緒朕觀伊情性頗不宜於邊方欲
試用近省撫任以策後效至於黔撫一缺俟毛文銓到
京陛見其人果妥不必言矣但以向日所聞伊之聲名
與近日撫黔之後一切章奏觀之非致身為國人也朕
甚不取貴州吏治敝壞日久非才長而激切奉公者弗
克勝任石禮哈雖年少稍覺輕躁然果敢可嘉欲命伊
撫治其地整頓委靡復慮伊振作過當不能收功則貽
害匪淺為此猶豫莫決亦與爾酌計爾意以為宜否
朕前降旨教訓李衛伊有回奏之摺并發來爾看試評
論二人優劣究竟如何曁朕一切所問悉秉公據實絲
毫毋隐速行奏覆朕以便決定去留縱或與爾身干涉
之事亦不可稍有回護直言剖悉以聞
若止據彼此互揭之詞以定斯案則二人不但不可委
用實亦難留於人世矣豈非大笑談乎
同日又
奏為遵
旨奏
聞事竊(臣)欽奉到
皇上硃批諭旨一道跪讀之下仰見我
皇上睿鑒所照物無遁情惜才
聖心獨超千古(臣)遵將
發下李衛石禮哈互相密參之摺詳細閱看詞多過甚
且不實在尤甚者一則追數其既往一則逆料其
將來皆係挾私妝點冀聳
天聽實非公論蓋因二人皆性急量狹彼此原有忌才
之心兩不相下又兩地來往之人遂迎合搬唆傳
為彼此訕罵漸成嫌隙以致相讐李衛石禮哈忍
以一巳之私嫌小憤瀆煩
睿懷二人之罪實不可逭
皇上俯念其才皆可用不加嚴譴不但二人應且感且
愧即(臣)跪讀再四不覺感激涕零至蒙
聖諭令(臣)評論二人優劣如何之處據(臣)所見二人才
皆有餘倚之辦事皆係美才若云純正(臣)不敢許
李衛在雲南鹽政煥然一新一切盡力料理石禮
哈署貴州巡撫以來實力振作毫不因循就此而
論二人所為(臣)以為實皆可取但就其才氣之中
細求其稍不足處若當大事李衛失之疎脫石禮
哈失之輕易恐至志得意滿皆不免驕盈之病至
李衛所辦雲南鹽銅之事規模已屬小定雖後來
之人恐難企及然大槩亦可守其成規雲南鹽銅
可不需李衛料理至石禮哈目下貴州得之甚好
實能振作比毛文銓頗優所稍可慮者惟恐氣銳
更張太過看事太易苗猓之地或有孟浪之失(臣)
謹就愚昧所見據實直陳恐多未當不勝祗懼伏
乞
睿鑒再(臣)有奏
聞者(臣)於八月二十五日接到
諭旨正在繕摺間於二十八日忽渾身壯熱兩眼視物
迷離至初六日現成瘧症雖目下比前心内稍清
無如手顫不能成書今此事蒙
天語垂問復令(臣)速行
奏覆事關緊要不容遲緩只得令(臣)姪高定勳代寫
(臣)必不令其一毫漏洩謹將情節據實奏
聞謹
奏
所論公當可嘉之至與朕意若合符節自時加訓誨而
用之
同日又
奏為遵
旨覆奏事竊(臣)欽奉
發與(臣)看
御批教訓李衛一摺(臣)再四跪讀仰見我
皇上成就人才至意有加無巳
御批訓飭之
諭處處皆切中李衛之病其一切謬見俱在
聖明洞鑒之中李衛若能將
皇上指訓之處夙夜敬遵一一悛改則性情見解自與
前不同即可成有用之才必不似目下有才未純
失於矜恃也為此謹
奏
朕雖有意成就要看伊之福量何如耳
同日又
奏為奏
聞雲貴秋成分數事竊雲南今歲四月盡間連得大雨
高下稻田俱得栽插五月盡間因雨太多以致發
水曲靖府屬之霑益南寧陸涼平夷一帶被淹(臣)
隨委員查賑巳經摺
奏并會同撫(臣)楊名時
題報在案又於七月中旬隂雨連綿大理府屬之鄧
川州臨安府屬之建水州山溪竝漲漫堤而出沿
河村屯田禾房屋被水衝淹(臣)遴員照前查賑亦
經會疏
題報在案此外尚有雲南府屬之安寧昆陽大理府
屬之浪穹等處村屯亦有被水淹沒田禾五六十
畝至七八十畝及未被水田禾亦傷雨多結實少
歉自八月以來晴霽一月有餘今各處田禾陸續
收割約有六七分收成亦有數處八九分者雲南
高田極多低田甚少今年高田得種所收巳多以
此合算有七分年成目下貴州今歲有九分年成
(臣)謹具摺奏
聞謹
奏
覽滇黔收成分數朕懷深慰
同日又
奏為遵
旨查奏事竊(臣)前欽奉到
硃筆諭旨一道内制馭苗民之處(臣)謹欽奉遵行辦理
外其黔省大小各員養廉一事(臣)跪讀
聖諭遵即敬錄二道專差齎交撫(臣)毛文銓提(臣)趙坤
欽遵會查外并行貴州布按二司及各鎮協營將
各處税銀羡餘文武各官官莊所收米糧通省錢
糧羡餘暨一切贏餘數目逐一據實查報去後續
因撫(臣)毛文銓奉
旨陛見(臣)遵將前奉
上諭敬錄一通復齎交署撫(臣)石禮哈會同查商辦理
在案兹據貴州布政使劉師恕等會同查報前來
經(臣)與署撫(臣)石禮哈再加酌核查得黔省各屬
税羡一項每年共銀三萬四千一百七十四兩零
又通省地丁錢糧耗羡一項每年共銀一萬七百
九十二兩零又通省額徵秋糧耗米一項共折銀
九千一百二十三兩零又黔省武員官莊併文員
額徵官莊學租以及額外官莊所收租米一項共
折銀一千四百七十九兩零又黔省文職俸工前
因軍需懸項除教雜等職不捐外其餘俱係捐補
軍需今巳補完除教雜等職竝各衙門各役工食
仍照數實給外其府廳州縣既經分給養廉所有
俸銀共三千六百四十兩查黔省盈餘不多若將
此項除出則分給各員為數不敷亦應坐存算入
養廉數内以上五項共銀五萬九千二百零八兩
(臣)會同署撫(臣)石禮哈詳細商酌每年議給廵撫
衙門養廉銀八千五百兩學政衙門養廉銀二千
兩布政司四千五百兩按察司三千兩貴東道二
千兩貴西道一千八百兩至各府廳州縣分別衝
僻繁簡貴陽府一千三百兩鎮遠安順威寧三府
各一千一百兩平越黎平都勻三府各一千兩思
南思州石阡銅仁四府各八百兩貴陽府同知南
籠通判各五百兩正大營同知貴陽府通判各四
百兩威寧府通判三百兩貴筑縣七百兩定番廣
順麻哈獨山大定平遠黔西鎮寧永寧普安十州
各六百兩黃平州五百兩開州四百兩普定鎮遠
永寧畢節四縣各五百兩貴定龍里修文普安安
南安平清鎮平越湄潭餘慶甕安都勻清平施秉
安化印江婺川龍泉銅仁永從二十縣各四百兩
共分給養廉銀五萬二千三百兩餘銀六千九百
零八兩再除黔省每年奏銷飯錢馬塘津貼賞兵
等項額需銀四千八百一十八兩外尚餘銀二千
九十兩存貯司庫以僃添科場及賞有功兵役效
力苗猓之用所有扣算充公分給養廉即於雍正
三年七月初一日為始其各處税銀署撫(臣)石禮
哈現在委員就近監收羡餘歸公錢糧火耗一例
提解耗米租米俟秋成上倉後酌令變價解貯分
給此係(臣)等就愚昧之見商酌料理恐未允協謹
繕摺奏
聞伏乞
皇上訓示遵行謹
奏
黔省情形朕雖未身經目歴然覽所酌議處情通理順
似屬允協應照此行
再諭雲貴總督高其倬黔撫一缺試就石禮哈毛文銓
二人而論孰為相宜石禮哈果敢任事報效情殷毛文
銓輿論既不一而陳奏詞語每欠爽直所以調來審視
今到京尚未暇多見觀其大概甚屬歴練但恐涉於狡
猾不肯勇往向前然其心胸明白亦係可用之才據爾
所見纖毫毋隐速奏以聞石禮哈惟恐年少有孟浪之
失所以朕意遲疑不決耳
雍正三年十一月十二日雲貴總督(臣)高其倬謹
奏為遵
旨覆奏事竊(臣)奉到
硃筆諭旨一道伏查毛文銓石禮哈二人(臣)於前次奉
到
聖諭業經就(臣)愚昧具摺詳
奏(臣)看毛文銓做外官最久見事頗多實為歴練但
當大事即稍覺擘劃不開才具似覺微平石禮哈
有才而氣銳尚欠歴練若遇應勇往直前之事其
鋒銳之氣可用若遇應審慎持重之事其孟浪之
失亦多乞
皇上訓誨長養而用之(臣)愚昧之見如此謹繕摺據實
奏
聞謹
奏
覽
諭雲貴總督高其倬知悉原任永從縣令楊秉乾因揀
選科員於進呈履歴時條奏古州八萬之事朕觀所論
似屬有理續據石禮哈又奏招撫之策今并發爾詳加
斟酌如事在應行作爾意見具疏題請候朕裁定觀石
禮哈奏摺條分縷析頗屬周詳但内稱將來必欲歸入
版圖先調兵駐防堵截前後去路并禁通鹽貨斷絶必
需之物措置停妥即一面宣布威德俾其知所懷畏倘
一二年後不受招撫則調集四路兵丁搗其巢穴云云
之論朕殊不以為然今石禮哈既興此念且巳形諸奏
牘設或洩露風聲令苗衆聞之恐此地安設未畢而彼
苗先生疑懼激出事端亦未可定不熟計萬全而輕率
行之可乎果若改設鎮標增添士卒則湖南之靖州天
柱等州縣俱當歸并黔屬為便諸如此等機宜悉當逐
一籌畫妥確徐徐具奏以聞
雍正三年十一月十四日雲貴總督(臣)高其倬謹
奏為遵
旨覆奏事竊(臣)欽奉到
硃筆諭旨一道并
發下石禮哈楊秉乾奏摺二件(臣)跪讀
聖諭再四尋繹又詳看二摺内所陳情由仰見我
皇上聖神天縱萬里之外洞照無遺
指訓之方精詳周僃(臣)竊謂黎平及古州之事楊秉乾
所陳得其梗槩尚未詳僃石禮哈所言實為詳明
稍欠妥酌蓋古州八萬其地不小其人甚衆目前
固不宜忽略不思籌防然亦不宜輕躁驟言攻取
若斷其鹽貨必致激之生變至搗巢覆穴策非萬
全况現今黎平及改歸之地方尚未整頓何暇言
及外地生苗(臣)以為古州八萬只宜時時訪探情
形密加防範令入版圖之策且作緩圖先將黎平
五開銅鼓等處選擇文武賢員加意料理俟有頭
緒再將附近内古州週圍之生苗而實非内古州
之所管者相機化誨此苗馴服歸心則内古州勢
孤黨弱自生畏服之心然後從容圖度惟漸加化
導不驟斷鹽貨惟控扼形勢不竟示兵威地方文
武能就其情勢揆合機宜如此行之雖不必有期
效旦夕之心然數年之間(臣)可保其必漸有成功
若忽略近地希圖遠功不但無益且恐有損至添
兵設鎮一節石禮哈楊秉乾所言皆是黎平一協
所設額兵僅六百二十名數原太少所以從前提
鎮屢屢請增且從前控制古州八萬之責湖南與
貴州分任今又全歸貴州黎平孤懸東隅勢非添
兵設鎮不足以資彈壓署撫(臣)石禮哈請設一鎮
增標兵之額為三千名(臣)就事勢斟酌似應設一
鎮標下分三營每營各設額兵七百名共二千一
百名又都勻營係古州八萬後路現兵單弱亦應
如署撫(臣)石禮哈所請添增二百名其參將不必
改設副將查現在黎平協兵丁六百二十名貴州
通省細加籌計惟思南地方通府無苗石阡地小
安静無事請於思南營兵裁調三百五十名石阡
營兵裁調一百三十名共四百八十名移於黎平
總計添設黎平都勻二處尚共不敷兵一千二百
名貴州别營遍加籌計實皆再難酌裁應請另為
招募至黎平官弁應裁去副將一員將大定裁去
總兵之額改設於黎平其三營遊擊三員守僃三
員千總六員把總十二員查思南營既裁去額兵
三百五十名止應留守僃一員其思南營參將應
裁去改為遊擊一員再減去千總一員把總二員
皆移於黎平其石阡營亦應減去千總一員把總
一員移於黎平以上除黎平原有守僃一員千總
二員把總四員尚應於黎平添遊擊二員守僃一
員千總二員把總五員倘蒙
允准改鎮則湖南之靖州及天柱縣應遵照
聖諭亦應改隸黎平方為妥協蓋五開銅鼓既經歸黔
則古州八萬一區貴州之府州縣巳周環其三面
若靖州天柱縣不歸黔省則東北一角尚缺將來
未免呼應不靈防範難周應請改屬黔省其靖五
一協亦應改隸於黔至黎平若行設鎮請將鎮遠
定廣靖五三協平越都勻黃施三營俱歸該鎮管
轄庶呼吸相通調度無誤其黎平應添營汛查毛
坪為水陸咽喉應分遊擊一員守僃一員千總一
員把總二員兵四百名駐防其地外古州曹滴寨
麻地方最為緊要應分遊擊一員千總一員把總
二員兵五百名駐防其地永從縣應分守僃一員
千總一員把總二員添兵一百名合之原設兵一
百名及西山汛兵一百名共三百名聫絡彈壓其
五開銅鼓二衛原係靖五協所轄倘蒙將靖州天
柱縣歸黔應歸靖五協分兵防汛倘有不敷請再
將鎮兵酌量分添其各小塘汛俟設鎮之後酌宜
安設五開銅鼓衛皆應改衛為縣又黎平府所屬
共吏目六員從前分設尚未得宜如潭溪洪州二
大司各設吏目一員於事勢為宜其湖耳赤溪亦
係二大司乃不設一吏目中林亮寨古州三司亦
無吏目而歐陽八州龍里新化四司地方既小又
接連一處而各設一吏目似屬冗多應請將歐陽
司吏目改令兼管八州新化二司龍里司吏目改
令兼管中林亮寨二司八州司吏目改令管理湖
耳司新化司吏目改令管理赤溪司似屬妥協而
籌劑黎平尤為緊要者在急去不肖之文武員弁
選用廉能老成之人方能使内地漸有起色生苗
日就馴服(臣)查現在黎平副將李梅雖履任未久
實庸劣無能黎平要地斷難姑留(臣)之所知者現
在定廣協副將劉業浚才守俱好頗悉苗情請將
劉業浚調補黎平副將於營伍地方有裨再(臣)恭
繹
硃諭恐此地安設未畢而彼苗先生疑懼激出事端亦
未可定
聖慮深遠無微不至實不得不慮者以(臣)愚見倘蒙
允准改鎮懇乞
皇上即以劉業浚試用一則情形熟悉必能料理安輯
不致生苗疑畏再則官不換人冺然無迹似亦消
弭事端之一法其新調黎平知府馬駿人有操守
於彼地形勢亦頗熟悉似可料理至將來文員改
添知縣武員添設將僃皆須得人方能辦理(臣)之
所知貴州文員中正大營同知馮光裕操持謹飭
人亦明白銅仁縣知縣牛天申明敏有才武員中
撫標遊擊趙文英熟於苗情辦事敏捷鎮遠協遊
擊韓勲為人端謹顧惜顔面皆可僃
聖鑒簡擇若文武悉人地相宜同心竭力料理整飭不
但黎平日見整頓即古州必漸就歸服矣謹就(臣)
愚昧之見繕摺奏
聞伏乞
睿鑒謹
奏
覽奏俱悉
雍正三年十二月初二日雲貴總督今調補浙閩
總督(臣)高其倬謹
奏為奏
聞土司奪占民田流官串合賄斷情節事竊查雲南姚
安府大姚縣所屬有苴却十馬地方四週三百餘
里民戶極多土田饒衍現今姚安府土同知高厚
德之祖高奣映為吳逆川東道時始行侵占至高
厚德又賄囑流官將地方斷歸伊管錢糧斷令伊
徵於康熙四十七年以進京費用為名派苴却十
馬銀五千兩民不能措遂捏寫賣契令土目帶衆
持械壓民照寫各民畏威吞聲寫給乃於各村安
設土巡檢一員名曰經管地方實係暗察各民財
産子女任意取携派累百端尤堪髮指者流官即
為鈐蓋印信土官遂爾稱為血産而前署大姚令
陸應機且代為設謀將錢糧巧行合柱前迤西道
畢忠吉又賺民存案將憑據竟付火焚後經前任
督(臣)郭瑮知其誣抑斷歸民里接任督(臣)蒋陳錫
復斷與土司(臣)到任之後察訪得實又查賦役册
案確係大姚民地遂斷令永歸民里復令勒石以
杜翻案之弊旋據土同知高厚德詳稱苴却十馬
内尚有六十五莊係伊養廉血産不應歸之大姚
又據尼楚珍等控稱此六十五莊盡係民田被土
司霸占(臣)隨批令姚安府知府盧兆鵬詳行查審
未經審明該府丁艱又委姚安府知府今調永昌
府知府李孔嘉永昌府同知蒋天麟等會審詎該
府該同知受土官之賄斷出十莊歸之百姓餘者
仍歸土司(臣)隨另行遴委楚雄府知府李玉鋐姚
安府知府楊輝祖等前至苴却十馬適中之處秉
公確勘詳審兹據審報前來底裏盡出高厚德之
土司養廉田土盡在金沙江南苴却十馬及六十
五莊盡在金沙江北不但苴却十馬之地悉係土
司硬占前官賄斷即此六十五莊亦無一非土司
借端強霸硬典硬贖者證據確鑿雖土司世僕亦
盡吐實情又據自首出歴年隱占之田尚有三十
七莊據高厚德稱係明末尼效叛産歸於伊家據
里民夏文烈等呈稱悉係高厚德占去之民産又
據高厚德供出知府盧兆鵬曾受賄七百兩李孔
嘉曾受賄一千七百兩同知蒋天麟曾受賄六百
兩又據知府楊輝祖揭報高厚德行賄銀三千一
百兩先交銀二千兩求楊輝祖照拂審案各等情
除後供出之三十七莊是否民田或係叛産(臣)行
令再行確查外似此流土串通一氣舞弊殃民宜
加嚴懲以警官邪又據司道等揭參前來(臣)不敢
以離任在邇即行寬假謹另行繕疏
題參請
旨革職發審外所有情節謹具摺奏
聞再(臣)堂兄刑部侍郎高其佩曾任姚州知州亦為地
方不法之事曾行詳揭今高厚德揚言謂(臣)此舉
挾怨報復(臣)雖不肖仰蒙
聖恩畀以兩省重任斷不敢以
國家法紀快一巳之讐何况宗族之怨(臣)若避嫌縮
手寬縱此事即上負
天恩有乖職守但既有此情節亦何敢隱默理合一并
奏
聞謹
奏
如此方合大臣之體朕甚嘉之土司奪占民田及賄斷
情節知道了具題到日有旨
雍正四年六月十九日浙閩總督(臣)高其倬謹
奏為奏
聞閩省情形事竊(臣)於本年六月十一日至杭州看浙
江巡撫李衛處所有福建省門報及詢問屬員并
自福建來之行旅謹將所得情形僃細奏
聞福建自來人稠地狹食米不敷各府鄉僻之處民人
多食薯蕷竟以之充數月之糧去歲福興泉漳四
府秋收甚歉延建汀邵四府之秋收亦歉廣東潮
州府向為漳泉所仰資者其秋收更歉於福省又
因本年四月雨多薯蕷被傷所插早稻之秧亦損
重行補種望收更遲五月間漳泉興三府之米每
石價至三兩福州府之米每石價至一兩八九錢
延建汀邵四府米價亦昂五月初十日福州府閩
縣知縣因米貴前往南臺地方查米有興化府民
人自南臺買米搬往興化南臺之人不容搬去知
縣斷令零星買數斗者許其搬往南臺之人以本
處乏米愈搬愈貴遂爾紛鬨扯碎知縣轎衣并拆
中亭保長王仲濟之房姦惡之徒乘勢遂搶米店
以致城内城外各舖聞風俱關廵撫毛文銓遣員
持令箭四出諭禁十一日有千餘人環巡撫轅門
呌喊推倒柵欄打破巡捕官之轎巡撫毛文銓令
又拏搶米之犯陳清王端重責永遠枷號將軍宜
兆熊親身及遣員曉諭又遣旗下官兵照護巡警
長應稍行添糶早行預僃迎機先發則姦民雖欲
又開四月二十七日邵武府建寧縣百姓聚衆罷
市逼知縣停碾減糶五月初二日汀州百姓因米
貴鹽貴共罵趕知府何國棟搶其鹽船五月十二
日汀州府上杭縣百姓因米貴搶奪又汀州府永
定縣百姓搶米知縣諭禁即向知縣借米知縣不
民情未安五月末係早稻吐穗之時又未得足雨
(臣)到杭州原欲將兩處海塘并浙江各樣事體情
形逐一與撫(臣)李衛詳細面商一番然後往閩但
目今閩省情形如此況向來其地民情好事(臣)應
三十萬石可得米一十五萬石福州府每日需米
三千石一月計需米九萬石倉中全穀不足兩月
之用况又巳平糶甚多更覺歉少泉州興化人民
需食與福州略同漳州人民比福州更多而此三
府倉穀皆少於福州且又皆有動糶眼前之平糶
奏伏乞
睿鑒除到閩相度情形應作何料理(臣)再行具
奏外(臣)謹將所聞情節及赴閩之處繕摺奏
聞謹
奏
可嘉之至
同日又
奏為奏
聞借撥浙穀請於山東淮安買麥運閩接濟事竊照福
省現今米貴情形(臣)巳另摺詳
奏查福建通省倉穀共一百五十萬石數不為少今
經於各府州縣在在撥動平糶現存者少而福興
泉漳四府人衆食繁目下之平糶既不可止而將
來之秋收尚未可知若不急行預籌恐致臨時莫
措查浙江與閩接壤海運尤便從前曾運閩米濟
浙解價還閩有例可循(臣)與浙撫(臣)李衛熟商酌
撥温台二府倉穀七萬石委員運往閩省接濟其
海運水脚(臣)檄浙江布政司動借銀七千兩給發
事竣造報(臣)因閩省需米頗急謹一面撥運一面
奏
聞至倉穀之價俟温台秋成照時價由閩解還買補所
運之穀到閩若發平糶(臣)亦將糶價報部核查(臣)
更有請者閩省人衆食多此七萬石之穀僅可得
米三萬五千石恐仍不敷(臣)見今夏自直隸以至
江南二麥異常豐熟(臣)細詢浙省屬員之曾任閩
者皆言福興泉漳之人亦食二麥臣查山東及江
南之淮安所屬各州縣産麥最多其價亦賤且皆
濱海(臣)到閩時請動閩省鹽項公費銀兩委的當
之員至此二省購買二麥計所遣之員八月之初
可到二處八月之末麥完船齊正値北風初起揚
帆南向計日到閩以之接濟最為捷速(臣)謹請
諭二省督撫轉飭驗明放行庶不致稽遲時日其一切
價値水脚及平糶之價(臣)詳明造册報部核查再
閩省米貴應籌於江楚等省秋後購買前(臣)亦曾
面
奏浙江撫(臣)李衛向(臣)面言伊因籌僃浙江兼顧閩
省巳具
奏動銀十萬兩往四川買米又動銀在就近秋後買
米就近所買之米足僃浙閩歲内之用四川所買
之米足僃浙閩歲外之用等語(臣)是以且停籌買
俟到閩親身相度情勢儻有更應添買之處(臣)再
行詳細陳
奏謹先將借運浙穀及請
旨買麥之處繕摺奏
聞謹
奏
照所請隨巳諭明各該督撫矣
諭浙閩總督高其倬頃福州姦民因米貴不容販糶竟
敢環聚巡撫衙門讙譁拆毀栅欄借求減價名色大肆
咆哮似此藐視官長目無法紀為督撫者理應據實奏
明察捕渠魁置之重典以彰國法乃毛文銓拏獲十七
人枷責示衆旋即釋放巡撫膺封疆重寄為通省表率
被姦民覻若弁髦任意陵犯毛文銓逡巡畏縮如此處
置罷軟無能何以示懲且若輩原以求減米價為詞若
嗣後米價仍復照舊不予平減則巡撫之令雖云寬縱
猶謂能行於地方倘於此番喧鬨之後竟為稍減而姦
民又復寬縱不治是教之使鬨也刁風之滋長何有底
止今將毛文銓原奏鈔發爾看其悉心籌酌如應重加
整頓即正色執法徹底推究務令刁頑知警設此案業
既完結不便更張將來一切處不可不時時留心約束
再遇此等強悍不法之徒必痛加懲創以除惡習以靖
地方特諭
硃批諭旨卷一百七十六之四
欽定四庫全書
硃批諭旨卷一百七十六之五
硃批高其倬奏摺
雍正四年七月十八日浙閩總督(臣)高其倬謹
奏為欽奉
上諭事雍正四年七月十三日奉到
皇上諭旨一道(臣)前在浙江途次巳將所聞福建情形
具摺奏
聞及到閩省其諸事與前所
奏所聞皆符惟永定縣殺守僃及知縣自盡一節實
無其事係是訛傳至省城姦民鬨鬧巡撫轅門一
節實因米價漸貴撫(臣)毛文銓持重不肯早糶後
雖發糶而米數不多姦民遂爾鬨鬧其意專在於
要多糶倉穀亦有減價之言毛文銓起初即行拏
懲甚是但不應遽免其枷號然責後巳死三人尚
可使之稍畏至米價先是每斗一錢一分不應改
為一錢(臣)正在繕摺具
年來省城米價至賤皆賣一兩一二三錢不等賣
至一兩者極少而歴年督撫布政司圖悦衆口所
定之價多者一兩少者九錢二三分再去碾價只
有九錢八分及九錢之價存倉雖至豐年不能買
補是以有出無入雖稱不虧空其實虧空不能買
補此減價一節既長刁風又虧積貯實為不是至
姦民敢鬧巡撫不法巳極(臣)一到閩省即思嚴拏
杖斃且為首一十七人原單姓名具在按名鎻拏
其事甚易但(臣)細查彼時姦民鬨至轅門亂喊街
市之人皆在左右觀看及至要拏之時將僃弁兵
未免慌張從内喊出拏人姦民聞聲早已先跑攙
入觀看人内不可復辨所拏之人多不係鬧轅兇
首處之不足懲姦而無干杖斃反啟衆人不服之
心臣故爾中止(臣)又訪聞彼日有一人打巡捕官
又有一人手揮蒲扇大呌巡撫毛文銓之名而罵
此二人皆實是兇首不在所拏之内(臣)暗暗查訪
略有蹤跡但隔日久拏人最恐枉抑必俟訪確之
後嚴拏審明即行杖斃以懲刁風庶幾可以示警
府嚴查確拏為首之人立時杖斃附從者嚴懲此
是閩省第一最要之著勸懲挽回之機全在於此
(臣)必仰遵
聖訓竭力為之斷不敢使法弛民縱再(臣)雖到閩未久
看其光景不但米貴鹽亦大貴不但民情不好紳
士兵丁風習皆甚不好以至如臺灣如海洋如錢
奏其中應請
旨者(臣)具摺恭請
聖訓遵行外謹先將姦民鬨鬧情節繕摺奏
聞謹
奏
覽
同日又
奏為酌量閩省情形請運江西穀石事竊照福建五
六月間米價昂貴民食稍艱仰荷我
皇上特頒
上諭諭江西撫(臣)裴&KR0973;度將江西存倉之穀碾米十五
萬石速運至閩省交界地方先期知會閩省督撫委
員領去分給各地方以濟民食欽此仰見我
皇上愛民如子閩省數千萬生靈咸在
覆載全活之中闔省人民感戴踴躍所有
奏謝情節(臣)等另行
奏逹外(臣)查閩省今年四五月間雨水過多早稻巳
插之秧俱多爛損重新再插有穀之家見此光景
顧慮缺乏不肯糶賣以致在在米貴民情惶惶及
到五月盡六月二十日以前又復缺雨早稻將秀
不得滋潤晚稻待種不能插蒔又通省倉穀大半
存價實貯者止有三四分眼前之平糶難停將來
之收成難望撫(臣)毛文銓是以摺請借運江西之
米今自六月二十日以後大雨滂沛到處霑足從
前竟有凶年光景今忽變而為豐年氣象各處早
稻現皆成熟俱有八分收成晚稻巳種者禾苗茂
盛未種者現在插秧泉漳二府以前每米一石賣
至四兩及三兩九錢者今賣一兩七八九錢不等
皇上憂民之誠感召所致惟是閩省米少積貯為第一
根本要務以前惟憂乏糶今則應籌實倉查通省
倉穀為數不少皆能實貯何憂米貴今皆十之三
四又復平糶且恐所存不實不容不急籌補足以
之米應請改運穀石方可久貯但查江西福建雖
係接壤中隔大山水陸相間輓運匪易若改為穀
石則十五萬之米易而為三十萬石之穀其事愈
難矣(臣)再四詢訪若將江西穀石用大船由長江
載至鎮江再到蘇州一帶用海船載至福建之福
興泉漳四府秋間北風起時半月可到似屬便捷
此米到時再并(臣)前
奏運温台倉穀七萬石皆以填補福興泉漳四府之
倉其延建邵三府尚屬産米之處其倉穀可以本
地買補獨汀州一府既産米頗少而海運不通稍
難籌畫容(臣)熟籌再行奏
益(臣)隨遣員持咨咨明江西撫臣其巳經碾運之
米仍運到界上(臣)等接運入閩此項米石(臣)意即
留貯邵武延平二府各倉以之給散兵米而二府
各州縣今年應徵之兵米改徵稻穀以補倉儲一
轉移間亦可補實積貯至江西省尚未碾運之米
暫停碾運巳具摺請改運穀石俟奉
旨之時再欽遵奉行等因一面移咨外(臣)謹一面將僃
細情節繕摺請
旨(臣)更有請者江南蘇松二府倉穀之多少(臣)不能知
前所籌尚為未當請停買運謹一併奏
聞謹
奏
覽
同日又
奏為遵
旨奏
聞事竊(臣)欽奉
諭旨令(臣)看騐福建陸路提督吳陞之病(臣)一到福省
提督吳陞即欲勉強前來時正極暑與病人不宜
(臣)馳書止之隨聞其病甚(臣)又不能前去謹委漳
州府知府耿國祚漳州鎮左營遊擊張見龍同往
問病看視據稟提督吳陞比從前甚瘦不能跕立
飲食大減左目先前朦翳今右目亦不能見物等
語(臣)看得吳陞之病巳深日漸衰羸雖居官素優
今力不從心提督職任緊要難以支持(臣)謹將實
在情節繕摺奏
聞謹
奏
提督吳陞患病巳深知道了另有旨矣
雍正四年七月二十六日浙閩總督(臣)高其倬謹
奏為仰懇
聖恩請調中軍副將事竊(臣)到福省查督標兵丁習氣
頗驕一切操演止是故套(臣)思加以約束整頓中
軍副將一官(臣)實資指臂之助現在中軍副將李
惟揚人小心弓馬好但辦事遲鈍又奉
旨交(臣)帶來以副將用之康陵福建情形頗熟但係本
土之人少存瞻顧之習以(臣)愚昧所見此二員於
中軍副將皆未相宜(臣)從浙江過時見嚴州協副
將李郡營伍井井人甚明白且曾久在福省兼任
臺灣各處情形頗熟(臣)從得人起見仰懇
聖恩請將李郡賞調(臣)標中軍副將即以李惟揚調補
嚴州協副將一轉移間臣實獲指臂之助為此繕
摺請
旨謹
奏
是日清晨朕降旨擢用李郡為總兵適於午間爾奏齎
到李郡原係出色好員但南贛緊要非伊不可爾標中
軍一缺如以康陵謂不甚相宜更於各協營搜訪俟得
人時再行奏請
同日又
奏為奏
聞詳記拏賊勞績拔補千把事竊查千把一官為兵丁
進身之階武途儲材之地頗關緊要遴選不可不
加詳慎其漢仗弓馬辦事行走固所當論但(臣)思
閩浙二省山海交錯盜賊甚多若以拏賊之勤怠
為拔補之憑據則各處弁兵必更加鼓勵緝捕愈
勤(臣)巳咨會兩省提鎮飭行各將僃嗣後各營把
總兵丁有能實力擒拏賊盜者查明人數具文詳
報發臬司衙門如審係實盜(臣)即將本弁兵登簿
記明提鎮以及將僃亦各立簿登記俟有千把缺
出即將拏賊弁兵送考擇其拏賊尤多弓馬嫺熟
盡心營伍者拔補千把庶各弁兵皆踴躍功名羣
亦如此記明俟年滿之時亦以此考其勤惰分別
保送按事考勤似實而有據即保送之人亦難架
空庇徇所有情節(臣)謹繕摺奏
聞謹
奏
日前李衛亦有類斯一奏部議恐武弁因此樂於地方
多盜不允所請部議雖亦有理朕特命暫於浙省試行
今卿鼓舞兵弁之見與朕意同也此一事更有堪發笑
處偶示卿知兵部司官初定駁稿與尚書蔡珽看蔡珽
云當再斟酌妥議該司官竟不列伊銜名即送吏部會
題所以覆本進呈伊竝不知朕覽所列銜名獨無蔡珽
諭問其故方始察出現將司官議處豈非大笑談乎
同日又
奏為奏
聞事竊查地方風習為第一緊要之事(臣)到閩未久雖
未詳知然看福省文官多要詞訟之錢且多懶緩
之習武員任用親友疎於防閑袒庇兵丁不敢管
束鄉紳士子好者固有然每多攬勢好利主持詞
訟之人是非議論多徇偏私兵丁技藝頗生習氣
驕縱水師提督藍廷珍做官操守固稍平常然操
練頗勤管束稍嚴郭□等即思刧其衙門以圖報
復從前督標兵丁因催完所借庫銀即出城站隊
以挾總督雖老成歴練如提督吳陞於管兵亦頗
失之寬假通省兵氣在在皆驕至於各處之民習
尚狡詐動輒聚衆制官今年借米貴應糶為詞鬨
鬧巡撫轅門其外府州縣恃衆抗官者甚多種種
風習皆為不好(臣)仰承
僅僅教戒所可感化必先嚴加懲治示以禮法庶
皇上簡畀封疆至意所有閩省風習情形(臣)謹繕摺奏
聞伏祈
皇上教誨指示謹
奏
自卿莅閩後朕不為海疆憂念矣此奏欣悦覽之在他
人或慮其徒弄虚文而無實際在卿則確信言行之必
相符也徐徐不間為之
同日又
奏為請開臺灣遏米之禁接濟泉漳民食事竊查閩
省泉漳二府向資臺灣之米以濟民食自朱一貴
變後巡臺御史等恐其運出接濟洋盜又恐聽民
搬運以致臺灣米價騰貴或生事端遂禁止臺米
不許過海泉漳之民有米無米在所不顧殊不知
臺灣地廣民間所出之米一年豐收足供四五年
之用民人用力耕田固為自身食用亦圖賣出購
錢一行禁止則囤積之米廢為無用既大不便於
臺民而又不便於泉漳之百姓究竟泉漳之民勢
不得不買臺灣之民亦勢不能不賣查禁雖嚴不
過徒生官弁兵役索賄私放之弊(臣)愚以為遏米
之禁似宜酌籌變通(臣)查開通臺米其益有四端
一泉漳二府之民有所資藉不苦乏食二臺灣之
民既不苦米積無用又得賣售之益則開田愈力
三可免泉漳臺灣之民因米糧出入之故受掯勒
需索之累四泉漳之民既有食米自不搬買福州
之米福民亦稍免乏少之虞臣謹將應行開禁情
節繕摺請
旨至開通米禁有須防之處二端亦不可不加詳慮其
一恐泉漳之民任意搬買或致臺灣米貴查臺地
一年豐收足供四五年之食嗣後應於冬成之時
詳細確查若臺灣豐熟即開米禁倘年成歉薄即
禁止販買雖年歲稍豐而一時偶有米貴情形(臣)
亦即随時查禁必不敢疎忽滋事其一恐買米之
船接濟洋盜查海洋之中刦米為盜者頗多買米
為盜者實少閩地歴來諸臣既於此鰓鰓過計(臣)
亦不敢不於此詳細周防嗣後泉漳之民過臺買
米者俱令於本地方報明欲往臺買米若干載往
某處販賣取具聫保詳報(臣)等衙門即飛行臺灣
及所賣之府縣兩處稽查如有不到即係偷賣必
嚴懲聫保究出本船之人盡法重處如此查防自
不致接濟洋盜(臣)謹再將僃防情節一併奏
聞謹
奏
九卿確議具奏
雍正四年九月初二日浙閩總督(臣)高其倬謹
奏為奏
聞蘇禄國王進表效貢事雍正四年八月初三日(臣)據
晉江縣禀稱七月二十五日有蘇禄國貢船一隻
到晉江縣日湖港地方據蘇禄國進
貢正使龔廷彩禀稱彩原住泉州府城於康熙壬辰
年往呂宋國貿易不意夲利耗蝕逗遛外國去歲
由呂宋到蘇禄蘇禄國王親諭以
聖明在上遠慕
德化欲圖進貢不識水路命子民同伊國(臣)阿石丹并
通事楊佩寧貢土産前來以子民為嚮導給有番
銜照身令子民為正貢并船上番人及小厮計十
一人唐人舵工水手三十一人帶有些少海參蚌
壳燕窩胡椒巴仔子等物於七月初五日由蘇禄
開棹至七月二十五日就泉州日湖港泊船等情
并單開進
貢之土産表章一道大珠二顆燕窩一箱玳瑁一匣
金花支踏一匣竹布一匣上幼牙卅一匣上幼喝
茅一匣籐席二領番刀一對白花曲劍一對番標
一對活猿一對等情到縣除俟該船進港查明另
報外緣係外國仰慕
聖化浮海進貢合先具報(臣)隨飛飭調入内港確查人
數貢物并飭弁兵防護去後續據晉江縣禀稱蘇
禄貢船於八月初四日乘大潮水放入内港卑職
於初六日親至伊船點驗雖番人禮儀草率而輸
誠歸化之念溢於顔面其番官名阿石丹約四十
餘歲檢看其貢物與前單所開無異表文有二摺
一係番文一係漢文所遣充正使之龔廷彩係晉
江人十五年前至吕宋後至蘇禄蘇禄國王遠慕
聖化遣其同阿石丹進貢等語臣復飭該地文武加意
防護從優撫恤外其進貢之處仍照例由巡撫衙
門具疏
題報(臣)查蘇禄國隔越重洋係海外從不通貢之邦
我
皇上聖德洋溢其王毋漢末毋拉律林慕
化歸誠(臣)謹將情由先行繕摺奏
聞其漢字表文(臣)亦另照寫一通進呈
睿覽至蘇禄國王雖以龔廷彩充為正使固是敬重
聞謹
奏
覽該國表文具一片誠敬嚮慕之忱甚為可嘉巳飭諭
沿途官員優待來使到京朕自加恩以示懷柔於其回
閩後務令歡喜稱意旋歸本國可也
同日又
奏為奏
聞事竊查福建水師提督藍廷珍於水師事務實為諳
練但向來性貪好利自伊
陛見蒙
皇上訓誨之後已改一半(臣)於會晤之時亦相規勸伊
發念更進俟其果能實力與否(臣)再行據實奏
聞(臣)更有
奏請者福建本地人做本地武官者多瞻顧鄉情討
衆人之好不嚴管兵丁或更庇護是其風習獨藍
廷珍管兵最嚴能破積習乃其好處但(臣)細看兵
情因向日操持未足以服其心現在嚴而無恩外
畏中離此處稍有關係容(臣)與之見面時密密緩
言俾稍濟以恩誼略示以和平然其人頗具勇邁
之氣言之恐難即入仰乞
皇上於藍廷珍奏摺中
賜以教訓自必敬凛遵奉實於封疆營伍大有裨益(臣)
謹冒昧奏
聞謹
奏
評論藍廷珍可謂至公且當朕自時加教誨但恐伊質
性粗濁未必能領略耳俟訓諭之後觀其能否聽受遵
承再奏以聞
同日又
奏為奏
聞運麥事竊(臣)前到浙省聞福建米價大貴六月又復
缺雨倉穀大半存價人心不安深屬可慮惟有速
僃米糧為第一急務是以具摺
奏請撥運温台之穀又請買運山東江南之麥由海
運閩接濟及(臣)抵閩境六月二十日以後大雨普
遍早稻全登晚稻皆插米價漸平又蒙
濕(臣)恐買運之麥民不多食難於售消且一經潮
濕堆積易壞故(臣)又摺請停運今接部文運麥之
處欽奉
特旨准行且命山東江南撫臣先為代買
妨果有益無益可行不可行即此可得一實據若
不可行自不敢再行儻如有益將來即可僃籌濟
閩省之一策(臣)謹行遣員持銀到山東欲運麥五
千石江南五千石令其到閩試行謹將情節繕摺
奏
聞謹
奏
試行看諒來米麥均堪食用豈有無益之理但海船潮
濕恐致霉浥此說亦不可不慮
同日又
奏為奏
聞事竊查閩省自七月以來晴雨適宜稻苗茂盛八月
初五日小雨初六日至初八日風雨甚大山水驟
長省城附郭之閩縣侯官二縣高田俱好低田被
淹初九日水退苗出黃損者不多據土人云無大
傷礙不過收成略減一二分況被淹之田十分中
止有一分省城之城垣及民間房屋亦俱有倒塌
者竝未傷人其福州府屬之福清長樂閩清興化
府屬之莆田仙遊等縣亦俱報大雨發水其情形
與閩縣侯官相同惟福州府屬之連江縣據報蛟
水驟發城内低處水深一丈七八尺城鄕共淹斃
人口一百九十五名口民人房屋漂流者四百三
十戶倒壞者一千六百九十餘戶營房被水衝壞
者一百一十六戶城垣倉房俱被水衝壞倉穀兵
米有漂流者有浥濕者田禾多被衝壞淹沒又羅
源縣報稱蛟水大發山崖塌下壓斃人口共七十
六名口廬舍寺廟橋梁被水衝壞者甚多低鄉田
禾皆被水淹等語撫臣現監文闈(臣)即遣福州府
知府胡承謀前往親身踏看如果被災即酌量其
人戶動銀穀給恤接濟隨據稟稱連江縣被水實
甚其被災稍重之兵民現酌動銀穀逐戶給恤其
被淹田地皆為水占且道路橋梁衝壞難行現在
﨑嶇遍行踏看其倉穀漂流者一千五十餘石餘
俱浸濕現在曬晾兵米浸壞者一百四十五石至
羅源縣被水比連江頗輕查係起蛟山崖塌下壓
壞人口房屋此一帶人戸俱多係有産之家不甚
貧乏無庸給與銀穀其有一家二三口俱被壓斃
者量給銀兩令地保買棺埋葬其田禾低處者水
淹十分之中二分現在遍行踏看詳報等語八月
二十二三等日(臣)又續據福州府屬之古田永福
二縣及泉州府屬之晉江縣漳州府屬之龍溪南
靖長泰三縣福寧州及所屬之福安寧德二縣俱
陸續據報大雨水發城垣房屋間被衝倒人口無
傷低田被淹等情前來(臣)亦現令該管官作速細
獨甚其查報成災之處應由巡撫衙門具疏
題報外(臣)謹先將情節繕摺奏
聞再(臣)細細查問去年亦是七月内大雨發水稻禾因
雨水太大浸濕之後結實頗虚此亦米貴之由今
又雨大水發恐稻子又似去年俟將來結實之後
餘人民俱稱禾苗比去歲甚盛其被水淹之稻亦
俱退出俟稍緩方能定其成數現今省城以及各
府米價每石自一兩二三錢至一兩七八錢不等
江西之米現報運到交界者巳有一萬餘石(臣)現
會同撫(臣)毛文銓委員接運(臣)所
奏撥運温台倉穀七萬石巳由海運到三萬石(臣)謹
併行具
二十八日有仁和縣姦民因出甲光丁之銀攤入
田畝鳴鑼執旗入城喊呌罷市撫(臣)李衛巳將首
聞謹
奏
覽
同日又
奏為奏
聞事竊照福建金門鎮總兵謝希賢(臣)遵
旨定期俾赴京
陛見之處謹巳繕疏具
題(臣)到任後細查鎮(臣)謝希賢於福建水師諸員中
係二等熟練者亦算諳習水師之人但居官操守
不好料理營伍平常伊有自僃哨船三隻此等船
隻皆影射營船奉差夾帶臺灣偷渡之人今年伊
亦借稱買運米石到金門接濟兵民其實十停止
有一二停載到金門糶買餘者俱載到價貴之處
賣利自私又常遣營船四隻託名出哨在沿海一
帶装載貨物做生意又好管地方上詞訟徇庇兵
丁(臣)謹將其居官之處據實奏
聞謹
奏
謝希賢到京後朕審觀其人若猶堪勖勉加以教誨令
其旋任如係下愚之流則更選別員前來更替但水師
將官大都品行卑鄙皆勇而無耻他省人又不諳水師
職任所以甚難爾仍就本省各協營加意物色庶或得
之
同日又
奏為奏
聞事竊照臺灣一府孤懸海外總兵一官比他處尤關
緊要必須得人方能料理使地方寧謐現在臺灣
總兵林亮(臣)到任以來人人皆言不妥因留心訪
察其操守雖不甚好然無狼藉之處惟於營伍兵
丁不能整頓約束(臣)聞雍正三年林亮之舊友陳
子芳與兵賭博争鬧訴於林亮將兵鎖去衆兵不
服譁噪欲拆毀陳子芳之房林亮即將鎖兵釋放
令千把解和而散又雍正三年七月南路兵與縣
役毆鬧署參將柯英將兵責治衆兵赴府繳納甲
胄林亮遣千把解和令散又林亮將一營兵革糧
逐令過海到鹿耳門船上兵丁數十人將鎖兵奪
回開放後亦不究兵皆玩忽毫無尊畏營規廢弛
又因水沙連番子殺人林亮恐傷兵丁將挨番境
之兵汛那入裏面威望亦損如此之員久在海外
臺灣地方營伍日就廢弛伏乞
皇上另簡一操守好寬嚴相濟之人庶臺灣得以整理
至(臣)所見聞現在閩浙總兵之中未有能確勝臺
灣之任者雖海壇鎮總兵朱文居官鎮静然(臣)觀
其才具亦未能勝臺灣之任(臣)謹將情節繕摺奏
聞謹
奏
林亮原不愜朕意今巳調用矣朱文粗俗庸材前曾向
爾面諭實不克勝此任臺灣地方又必熟諳水性之員
方始合宜朕所知者惟陳倫烱一人伊尚有求好之心
雖非大器姑暫行委任俾且整理副將康陵再三教導
以僃將來之用兹以仇元正補授爾標中軍依朕觀之
似係上等人材然廷對一面之頃亦未必即可為憑爾
試用看
臺灣鎮一缺暨水師人材其代朕加意旁求留心物色
可也
同日又
奏為奏
聞禁止短擺船隻及自僃哨船以杜偷渡事竊查臺灣
偷渡一節大為隐憂而短擺之船及自僃哨船二
種實為偷渡之津梁蓋自臺灣至厦門自厦門至
臺灣俱必到澎湖此實臺厦之咽㗋凡一切往來
人貨自臺灣至澎湖可用杉板小船自厦門至大
担門外亦可用杉板小船惟自澎湖至大担門外
此中間一段洋面水寬浪大必用大船方能渡過
向有泉漳一帶姦刁船戶借稱往澎湖貿易駕駛
趕&KR0699;大船名曰短擺既不到臺灣掛號又不到厦
門掛號終年逗遛澎湖往來於大担門外有厦門
不法店家客頭包攬廣東及福建無照偷渡之人
用杉板小船載出大担門外送上短擺大船渡到
澎湖又用杉板小船装載不入鹿耳門以避巡查
徑至臺灣北路之笨港鹿仔港一帶小港幽僻無
人之處上岸散入臺地此種短擺從前督臣俱經
嚴禁雍正三年船戶林合興等一十九船乘巡撫
毛文銓初到情形未諳借稱澎湖人民需船装運
鹹魚糧米具呈請行澎湖副將董芳亦稱便民為
之具詳毛文銓批司道議詳開禁泉州海防同知
馮□亦隨詳請有方永興等一十三船亦一體准
行不知澎湖魚米若到臺灣買賣原有杉板小船
絡繹装運不須大船若云此大船往澎湖貿易澎
湖地方竝無出産無可販運不過為偷渡之人作
接手耳況林合興等内中多有從前曾被查拏案
尚未結實非善類又今年福建泉漳米貴廣東之
米更貴董芳縱容短擺偷載臺米全賣於廣東不
到泉漳是以米價益昂(臣)訪聞得每米一船索規
禮銀二十餘兩自副將以及汛兵俱分其利此短
擺之弊也至自僃哨船水師提督藍廷珍金門總
兵謝希賢名下俱有其福建本省人為將官亦間
有自僃哨船者往往亦載偷渡之人及私出之米
(臣)查提督總兵及將官若欲巡防自有本營兵船
可用若云係本地之人多有倚船隻貿易度日如
北方人之田土則應編入民間商船號内一體貿
易以便稽查豈容此不兵不民之船倚借營私(臣)
於提督藍廷珍相見時巳將此船不應存留正言
規勸伊自願改悔不行(臣)查此短擺及自僃哨船
二項實有病於臺灣巳通行嚴禁飭巡查文武如
有拏獲者即解(臣)衙門親審究參至副將董芳營
私作弊同知馮□水師提標中軍參將李若驥俱
一味因循隱徇巡查疎廢(臣)另具疏
題參外所有(臣)嚴禁短擺及自僃哨船情節謹繕摺
奏
聞謹
奏
似此釐姦剔弊實屬可嘉當規訓者戒飭改行甚不法
者參處示懲卿措置自必合宜無煩多諭也
同日又
奏為奏請展限切實清查事竊照閩省人稠田少産
米不敷民食倉穀一項至關緊要(臣)查闔省監穀
一百四十二萬餘石官民積穀二十八萬餘石未
盡實貯有從前各官交盤以價銀存貯者有借碾
兵米未經徵還者有從前督撫批行平糶以及碾
一實貯惟是總督到任例限三箇月具
題保結為期少促地方甚多遠近不一若依限具結
恐不能清查到底(臣)現在具疏
題請展限三月容(臣)切實確查外所有情節謹先繕
摺奏
聞其浙省倉穀及閩省兵米(臣)請於展限内一竝清查
合併聲明謹
奏
具題到日自允所請
同日又
奏為奏
聞水沙連社番肆惡情形事竊查臺郡水沙連社各處
之番於臺匪未變以前原納番餉銀共三百一兩
五錢自臺匪既平之後竟分釐不納地方文武苟
了目前遂不深究所有番餉地方官代賠後總兵
林亮等招番歸化亦不言水沙連係納餉之番亦
不問水沙連原納之餉概謂之為生番招出數人
即云巳經歸化漫不防閑以致去年番人屢有燒
焚民房殺死佃丁之事署督(臣)宜兆熊撫(臣)毛文
銓會同遣員酌帶弁兵熟番前往相機𠞰懲御史
禪濟布攔止今年水沙連番益肆於二月十八日
夜大武郡保新莊練總李雙佃丁葉陣等共十一
人被番殺死燒屋三十九間焚死耕牛十八隻三
月初七日夜船匠曾謙被番殺死二十日夜大里
善莊莊民黃賢亮等十一人被番殺死燒房八所
焚死耕牛九十七隻四月初四日鎮平莊佃民江
長九江永山二人被番殺死十一日夜柴頭井莊
賴阿秀一名被番殺死燒房三十二間焚死水牛
十八隻六月十六日石榴班莊莊民陳登攀等五
人被番殺死數月之間燒殺甚多縱恣無忌此時
正值雨水之時難入番界(臣)一面批飭移駐防兵
兼用民番丁壯給械助力分布防護外(臣)再四熟
思必得於冬春水涸之時示以兵威懲其首惡令
認賦餉然後再加撫恤始可懲創兇頑寧静地方
其遣委員弁酌用兵番及一切籌糧籌賞之處俟
(臣)再行詳細具
奏所有水沙連番肆殺無忌必應𠞰懲情形(臣)謹先
繕摺奏
聞謹
奏
應如是此種番人猶如牲畜有何知識自係在臺文武
撫馭不得其宜所致兇悍不法之風豈可任其滋長亟
當先以兵威懲創一番使被震懾而後繼以恩恤方獲
寧帖然總以斟酌得人為要斯乃處事之根本也
同日又
奏為奏
聞鹽政情節事竊照閩省鹽政奉有
聖旨交(臣)與巡撫毛文銓辦理欽此欽遵(臣)自入閩境
到浦城縣地方即聞民間鹽貴只以浦城一縣而
言向來定價一分二釐一觔今賣二分四釐較前
倍增當時官賣反不至此其餘沿途府縣鹽價亦
俱昂貴細查緣由各販鹽水客及管場管鹽各官
俱稱閩省今年自正月至四月雨多各場俱不得
晒晾鹽少是以價貴臣查因場地雨多産鹽頗少
以致各處價貴固是大槩實情然一歲之中有多
雨之月必有少雨之月數歲之中有多雨之歲必
有少雨之歲全賴人力調劑於天晴産鹽之時趁
其價平多方設法買收存積一遇天雨鹽缺則將
積鹽發賣接濟故可使鹽價常平民食無缺而裕
課之道即在其中去年以來前則滿保患病不籌
收積後則毛文銓初到不知收積是以一遇鹽貴
束手無策(臣)雖目擊價昂無鹽可發勢無如何惟
將價值可以略平之處稍為酌平不敢太減場中
鹽本現貴若減價太多恐客販不前反致絶鹽此
現在閩鹽之情形也(臣)受
恩深重又專理鹽務敢不盡心籌辦冀於就緒今福建
鹽務大段情節(臣)巳查得十之六七至於細微曲
折之處尚未詳確謹就(臣)所巳知之七大處銷鹽
多寡緣由幷各場弊端以及課羨盈絀情節另摺
開呈
御覽外(臣)因現在鹽價未平各場又無積鹽接濟查得
臺灣府尚有積鹽七萬餘石隨與撫(臣)毛文銓商
酌檄調六萬石到福泉漳三府且濟目前至於通
身料理之處(臣)惟有盡此寸心隨查隨辦未明者
不敢孟浪既知者不敢緩遲以期仰副
聖主委任之至意而巳抑(臣)更有請者運使一官乃承
上接下之員勢不能少閩省從前滿保及近來毛
文銓辦理鹽務雖不設運使然皆調興泉道陶範
在省一切令其料理是無運使之名實司運使之
事但查陶範雖熟於鹽務臣訪有一二處鹽埠陶
範出本令人出名行鹽漁利徇庇親友頗有弊竇
如此之員豈容久任貽誤俟(臣)察確
題參(臣)意與其調用外道不若設一專員查閩省屬
員之中泉州府知府張無咎人頗明白辦事直爽
仰乞
聖恩或將張無咎擢用(臣)庶獲指臂之益但張無咎竝
未辦過鹽務(臣)亦不能十分確信其必能倘
聖鑒中有守廉才敏知曉鹽務之員
賜放一人助(臣)料理更為有益如蒙
俞允(臣)查雲南係以鹽驛道管鹽兹福建驛務不繁向
係糧道兼管仰懇
皇上賞放辦鹽人員即授為福建鹽驛道於管轄料理
似為妥便再者調劑鹽政場員最關緊要(臣)查福
省各州縣皆有本地之事難以委為場員而同知
通判如臺灣厦門者亦難調委所餘之員除差委
外其中確可任場務者頗難其人伏乞
皇上揀發不拘同知通判知州知縣之内廉謹明白者
四五人來閩委任場員遇缺仍以應得之缺
題補實於場務有益理合繕摺一并奏
聞統祈
睿鑒謹
奏
覽所奏鹽務各項情節非實具報效赤衷不能講求籌
畫至於如此之詳而且當也卿乃
上蒼見畀國之棟梁朕之股肱豈泛泛具臣所可比擬將
奏摺與怡親王及廷臣數人參看莫不以為詳細妥協
朕嘉悦之懷實難筆罄巳照卿所請簡用一好運使來
閩矣陳豫朋係屢經試驗之員大約必能助卿料理於
其到閩任事後應如何辦理處與之斟酌允妥具疏題
奏以聞至所請同知通判等員亦經諭部必令揀選優
者發來陶範聲名朕先聞其不妥隨經詢問滿保據稱
居官好曾於大計卓異毛文銓亦言其好朕雖未識伊
面光景不似純正且滿保黃國材之所卓異尤不足為
憑也留心試用之
雍正四年九月十五日浙閩總督(臣)高其倬謹
奏為奏
聞事竊查福建近自八月十五日以來雨水調勻各處
稻田禾苗甚好延建邵汀四府最早之稻巳有刈
穫者收成八九分不等晚者尚未收割現皆吐穗
據民人等云看來亦可以有八分九分收成俟收
成後(臣)將分數確
奏外再自八月十五日以來各場産鹽兩汛之期比
前期亦俱頗有所産理合一并繕摺奏
聞謹
奏
深慰朕懷
雍正四年十月初二日浙閩總督(臣)高其倬謹
奏為奏
聞浙江洋盜情節事竊查福建浙江二省海洋盜賊一
事關係最為緊要近於雍正四年七月初五日有
福建同安縣漁船戶施寳興之船在浙江黃巖鎮
左營所轄之青嶼洋面捕魚遇賊船一隻被刦七
月十七日有福建莆田縣商船戶陳瑤之船在黃
巖鎮右營所轄之石塘龍目哆洋面遇賊船二隻
被刦其賊又在黃巖鎮右營所轄之佛頭山再刦
一船將陳瑤之船放回又八月初八日有福建海
澄縣商船戶林盛晉江縣商船戶紀合利二船同
於黃巖鎮左營所轄之三門洋面遇賊船三隻被
刦又有福建晉江縣商船戶林德亨亦於八月初
八日在黃巖鎮左營所轄之花嶴被刦又浙江永
嘉縣商船戶諸信先之船亦於是日在花嶴被刦
陸續據浙江各屬文武詳報到(臣)又據温州府同
知楊吉祥密稟賊船大小四隻約六七十人船上
插旗書刦富濟貧字樣賊首穿大紅羅漢衣坐大
紅坐褥賊夥皆穿紅綠緊身語音係福建廣東之
人船上有鳥鎗一二十桿等語臣聞報隨飛飭浙
省水師各鎮協營出洋哨巡併力查拏𠞰緝外恐
賊船或趁風南下復飭閩省各水師處處出洋堵
緝又恐各員以虛文推延每營皆揀擇熟諳水務
之遊守千把指名令其出洋巡拏仍恐各員憚於
遠出只在近處停泊即稱巳到外洋以致海盜來
去任意捕緝無效(臣)查浙江太平營參將陳勇現
在閩浙水師各員中熟諳海道無有過之者今運
穀到閩(臣)委令出洋遍巡并派閩安協守僃烽火
門千總帶領兵丁配給船隻賞與盤費口糧令陳
勇帶往自閩而浙遍歴各島澳直抵盡山花鳥哨
巡緝捕其浙江一帶水師之巡哨者俱令在各所
轄之外洋與之合哨則各員不能躱懶而哨巡益
嚴密矣復慮巡查既密各洋盜設或潛回本地因
遍行福興泉漳四府各處文武密躧嚴拏又密札
水師提督藍廷珍俾其併力查拏總之此項洋盜
(臣)期於必得乃巳至黃巖鎮總兵馮廷輔之巡查
廢弛各該管將僃千把之玩違溺職實有難寬縱
者如七月八月總兵馮廷輔造報俱云巡哨無誤
而千總林選更報竝無失事上下欺飾總不哨巡
任賊刦掠且於事後撈賊所棄之綿花將鎗傷客
人拏解地方官指為本案之賊希圖以無辜之人
頂案了事總兵無能員弁不肖乃至此極(臣)另具
疏嚴參以懲不職至(臣)蒙
聖恩畀以海疆重任不能整飭屬員實力稽查前無弭
盜之方後無緝捕之效遙瞻
闕廷愧恧難安(臣)謹於另疏請
賜嚴行治罪以為不能盡心封疆者之戒為此繕摺奏
聞謹
奏
海洋之盜非陸路可比何能尅期擒捕徐徐設法巡緝
務令終能就獲斯可矣但觀夥賊刧掠情形匪伊朝夕
前無弭盜之方亦咎所難辭馮廷輔原因其明白曉事
擢用總兵諒伊自必格外圖報昨互揭一案朕即甚為
疑訝隨經留心訪查又多有道其好者所以姑留至今
豈料如此負朕要當嚴加處分以為辜恩者戒
同日又
奏為奏
聞清查臺灣穀石事竊福建通省倉穀(臣)現在徹底嚴
查務使清楚巳經
奏明在案其臺灣府各縣所存之穀更為緊要(臣)查
得大概現存倉穀内存價未買者共有三十餘萬
石又有以官莊折價應行買補之穀共二十五萬
餘石統計未經買補穀共五十餘萬石現存之穀
無幾問其所以動穀未買之故有借給兵米者有
在本地平糶者有因原任巡撫黃國材奏每年運
臺米五萬石接濟泉漳無米可運借穀碾米者更
有從前因厦門倉虧空那動撥補存價者種種不
一而所存之價大半不敷買補(臣)現在徹底清查
容將各情節據實具
奏其中情節可惡者(臣)具疏嚴參其如何補足之處
(臣)一併籌酌奏
聞為此謹
奏
所奏是積貯最為要務在臺郡尤當竭力籌計不容稍
有疎懈者也
同日又
奏為密奏事竊(臣)仰荷
聖恩令將議政所奏之事鈔發示(臣臣)奉到部文數件
之内見有吳量海降人和羅爾邁等逃去一事稍
有關係謹就(臣)庸下之見仰陳
聖聽(臣)以為來降之吳量海人等該管之人理宜小心
詳密照管何可令其逃去但今業巳逃去就事論
事正可因此愈使知
聖度之廣大
聖恩之高厚和羅爾邁等若在外邦愈增其思戀仰慕
之懷若其回來愈增其堅定歸依之志且使内外
(臣)前運米曾經推河内外之地彼時我大兵襲擊
深入喀爾喀扎薩克等各令所屬之人移近居住
暗云襲擊之師失利密探細究其語從安住推河
一帶之厄魯特部人遙傳而來又和託海吳量海
之馬厄魯特部人多有之以與之往來貿易故也
睿鑒謹
奏
覽
雍正四年十月十三日浙閩總督(臣)高其倬福建
巡撫(臣)毛文銓謹
奏為奏
聞𠞰懲水沙連兇番情節事竊查臺灣水沙連兇番抗
餉不納焚殺無巳必須少加𠞰懲使知斂戢所有
情由業經(臣)等俱
奏明在案今巳屆冬令山溪水涸正可𠞰懲之時(臣)
等會調臺厦道吳昌祚到省復面加詳問再四熟
商委吳昌祚帶兵三百名熟番四百名總行料理
一切𠞰撫之事并委北路營參將何勉協同料理
其下分為兩路一路從南投﨑而進用兵二百名
熟番四百名千把共四員令淡水營守僃戴日昇
帶領前進一路從竹脚藔而進用兵二百名熟番
四百名千把共四員令原任淡水海防同知王汧
帶領前進其糧餉事務檄委臺灣府知府孫魯總
行料理又照會臺灣鎮總兵官林亮酌派遊守一
員量帶兵丁在進山要口住扎協助再派該鎮右
營守僃張文耀帶兵一百名在羅漢門一帶彈壓
彼處生番遥助聲勢并照會林亮臺灣府城緊要
不可遠離該鎮只在府城彈壓統行照料策應其
一應弁兵鎗礟軍械統酌派給令臺灣道吳昌祚
於回臺後在十一月内舉行(臣)等細籌此𠞰番之
法應先懾其膽再孤其黨然後擒其首兇令納舊
餉庶知遵法不敢肆行所有一切機宜巳詳細僃
說與吳昌祚令其照行至此番舉動止期勒拏首
惡令認舊餉以𠞰為撫非極兵威(臣)等觀吳昌祚
雖非肆應之才然尚朴實小心必能謹慎遵照不
至好勝喜功是以委令總理又原任淡水同知王
汧頗能勤於辦事甚得番人之心守僃戴日昇人
亦實力辦事是以(臣)等將王汧暫留并戴日昇分
委辦理謹將情節會摺奏
聞謹
奏
委用料理俱屬妥協若照所畫機宜屬員咸能實力奉
行可收安戢之效矣
浙閩總督(臣)高其倬謹
奏為奏
聞事竊(臣)欽奉
皇上面諭宜兆熊何如可勝督撫之任否令(臣)細看具
奏欽此(臣)遵
旨詳加細看正在欲繕摺
奏覆宜兆熊欽奉
聖旨補授湖廣總督(臣)謹將(臣)所看者仍謹奏
聞(臣)看宜兆熊操守廉潔人謹慎辦事細心於好中求
其未及之處反在好潔太過不能入泥入水一直
低頭做去不求人知今現入京
陛見一經
聖訓必識見長益規模開擴比舊不同再(臣)細看宜兆
熊於同事之中甚能讓人而小節之愆介介於中
不能去懷(臣)愚昧之見以為商酌公事關係吏治
民生不宜故示推讓至於儀節之間無關政體者
不必與人計較致生芥蔕此等處亦乞
皇上教誨(臣)與宜兆熊極相敬好總為成就
國家人材謹行詳細奏
聞伏祈
睿鑒謹
奏
朕自然盡力指示之前命傅敏往署楚督印務臨行時
朕曾降有諭旨宜兆熊到京後必多留數日加以訓勉
俟伊領悉朕意所向始令前來莅任頃宜兆熊到京面
朕隨將前諭述知觀其根本端正可稱總督之任但伊
自奏不識字此處稍為之不足然亦無妨
同日又
奏為奏
聞拏獲洋盜事竊照浙江黃巖等處洋盜情節并(臣)飭
行浙閩兩省將僃出洋查拏之處業經
奏明在案續於九月二十日據閩安協報稱右營守
僃施大英出洋巡哨恐坐哨船賊人遥認即先揚
帆遠颺改坐小漁船放洋一日夜到外洋東湧山
澳邊遙望見賊船二隻果插有一桿白旗夥賊多
穿紅緊身隨開鎗攻打賊船亦放鎗拒敵時因風
起賊船乘風東走賊船篷大漁船篷小追趕不上
致被向大洋走去等因(臣)隨嚴行責查令各處并
力窮追外因思賊船見有官兵攻緝自必乘便散
斗各歸登陸(臣)即飛飭各沿海文武上緊於陸地
嚴密查拏兹陸路經水師提督藍廷珍差原任千
總黃耀顯在涵江地方拏獲陳尾係賊船舵工稱
為二爺又興化協副將朱杰拏獲賊夥陳盛老又
方河即方珠二名又(臣)差水師守僃魏國泰在厦
門劉五店拏獲夥賊烏脚菊天送許受三名又海
壇鎮(臣)朱文遣員拏獲張輝張旺朱恩郭麟陳秦
陳勇六名又仙遊縣知縣蕭系閎拏獲朱祐一名
共巳獲一十三名臣隨經調解陳尾親審伊將刦
船得財做舵工稱二爺之處俱即直認不諱惟賊
首及窩家姓名堅稱不知雖經夾訊終不供出(臣)
又調陳盛老親訊據其所供合之各處所問各賊
口供賊首呌陳興漳州人曾攻過臺灣在石瑪住
窩家呌黃輝超係漳州人在浙江溫州府平陽縣
澗宅住係監生一應軍器米糧俱係伊出的贓物
亦在伊家同夥先有二十二人後有六十餘人連
刦是實因九月十三日在東湧遇兵船攻擊於十
四五六等日各登陸散斗等語(臣)現在遣派員弁
分頭密拏賊首窩家及夥賊人等務期必獲外所
有巳獲洋盜一十三人之處謹先繕摺奏
聞謹
奏
覽奏此案大有頭緒矣夥盜既經擒獲如許名數則海
洋不難肅清可嘉之至從前疎防者業既懲處現今捕
獲之員弁兵役亦當分別奬賞題請議敘以示鼓勵
同日又
奏為奏
聞事竊照福建田禾雨水情形(臣)屢經繕摺
奏明今已屆十月萬寶告成之候(臣)遍令細查據延
建邵汀四府所屬各縣禀稱稲穀收成約有十分
九分福興二府屬收成約有九分八分即被水獨
甚之連江縣其高田收成亦有八分泉屬收成約
有八分漳屬稻穀八月内連次發水通身計算田
畝十分之中有一二分被淹其餘高田俱好牽算
約有六七分收成惟詔安一縣八月發水之時未
據報災今忽報災臣現委員踏看確查容據實具
奏臺灣府據報約有九分年成現在省城上米每石
一兩四錢次米每石一兩三錢興化延平建寧邵
武四府米價每石一兩一二錢不等汀州泉州二
府米價每石一兩五錢漳州府米價每石一兩七
錢(臣)謹一併奏
聞謹
奏
今歲閩地荷蒙
上蒼慈恩收穫乃至如此實出望外朕慰悦之懷筆不能
盡
同日又
奏為奏
聞事雍正四年九月二十二日厦門地方因安溪縣典
史陳永芳徵追屯欠比責保長姦棍倡令罷市旋
經諭開(臣)查典史徵追屯欠係奉上司差委乃係
辦公比責未為不是姦棍即敢罷市不法巳甚斷
不可寬除令查拏為首之人審明杖斃以懲姦棍
以止惡習外所有情節(臣)謹繕摺奏
聞謹
奏
應如是懲治以警刁頑
硃批諭旨卷一百七十六之五
欽定四庫全書
硃批諭旨卷一百七十六之六
硃批高其倬奏摺
雍正四年十一月初八日浙閩總督(臣)高其倬謹
奏為奏
聞事竊查臺灣田土向當臺灣初定之始止臺灣一縣
之地原有人戶錢糧故田土尚為清楚其諸羅鳳
山二縣皆係未墾之土招人認墾而領兵之官自
原任提督施琅以下皆有認占而地方文武亦占
做官莊再其下豪強之戶亦皆任意報占又俱招
佃墾種取租迨後佃戶又招佃戶輾轉頂授層層
欺隠按其賦税每田一甲不過内地之十餘畝而
納八石有餘之粟似種一畝之田而納十畝之糧
類若田少賦多然究其遞相欺隠畝數則種百畝
之地不過報數畝之田實係田多糧少今欲徹底
清查海外巖疆恐其紛擾相延愈久清理愈難因
田產經界不清居人名戶亦混編立保甲止是大
概欲驟更變未敢輕言(臣)現詳訪熟思俟得一妥
貼可行之法始敢具奏請
旨遵行外至彰化一縣新經設立田土錢糧俱為有限
其所管有藍張興一莊其地向係番人納餉二百
四十兩原任總兵張國原認墾其地代番納餉招
墾取租數年之前提督藍廷珍轉典其莊現聚墾
種田土者已二千餘人地方文武官因生番到其
處殺人以為開田惹番意欲驅逐墾戶以地還番
(臣)思此處若不令開墾當禁之於始今已有二千
餘人又有墾出之地一經驅逐則此二千有餘失
業之人俱在海外置之何所但若聽業主私據佃
戶混占不於起初清理又必似諸鳳二邑之流弊
(臣)意欲將此田總行清查所有田畝令各墾戶報
出認賦即為永業俟報明之後不必照諸鳳二邑
之例以一甲之田定粟八石止照内地按畝定糧
量寬其力以下則起科約可得額賦一二千兩或
再稍多亦未可定竟將原納二百四十兩之番餉
題請開除藍張二家總不許覇占并趁量田之時兼
查人戶編清保甲更立四界令官嚴查不許墾戶
侵耕出外似屬一勞永逸久長可行之道(臣)巳檄
行臺灣道府同彰化縣詳議如係可行即一面詳
復一面辦理所有情節(臣)謹具摺奏
聞謹
奏
區處雖是何若密喻藍張二姓令其自行檢舉將田糧
推卸於各墾戶不尤爲省力乎
同日又
奏為奏
聞設法操練水師將弁兵丁事竊(臣)看得福建水師兵
丁内頗有不諳水務之人千把多係中等將備亦
然浙江水師與福建相仿而本領更覺不及(臣)細
訪衆論會其大意熟悉水師之人内有三等其最
高者不但本處海洋情形無不熟知即各處港口
之寬狹沙線之有無何處外洋島澳是洋盜寄泊
取水之所何等日色雲氣是將作颱颶回瀾之候
因其熟極故能生巧實於廵防有益此為第一等
其次或熟知數處情形或熟知本處情形此第二
等又其次者於本處情形亦知大槩在船不暈能
上下跳動運使器械此為第三等其僅不甚暈吐
只坐艙内不能上下跳動運使器械者此種不過
充僃人數而已現在閩浙水師將弁兵丁之中如
第一等者或一營之中竟無其人或僅有二三人
而年近老邁筋力就衰者居半所有之好者次好
者不過第二等第三等之人而僅不暈吐不能上
下跳動運用器械者參半此等不知港沙之可以
行走與否不知島澳之可以寄泊與否行船擱淺
撞礁立有性命之虞即内洋遇賊尚難期其緝獲
安望其廵捕外洋之盜(臣)愚昧所見惟設法勤令
操練則二等者可至一等三等者可至二等或亦
至一等即僅不甚暈吐者亦可使之能上下跳動
運使器械漸習漸精查閩浙之例本處巡哨之兵
只在本處洋面巡哨即總巡分巡之員亦只福建
者巡福建浙江者巡浙江如此行走操練止熟本
處不知他處止知本省不知外省(臣)欲稍為變通
每年總巡分巡及在本洋巡哨者俱仍令照常巡
哨外(臣)每年再於此外另𣲖熟悉之員帶領官兵
配給船隻南風起時令自閩省直巡到浙省盡頭
北風起時復令自浙省回棹直巡到閩省盡頭并
令俱經由外洋島澳令本處巡船與之在彼合哨
不到者據實揭報
題參如此則各處哨船不能偷安而外洋大盜亦難
蔵閃且各處哨巡官兵常到外洋經歴既熟自漸
無畏怯不憚遠出矣至此巡查之員弁兵丁(臣)𣲖
令極熟者五停參以次熟者五停令其同往沿路
所過每到一處即添帶其官一員兵十名亦令同
往俾其操練則二等三等以及稍生之官兵往返
一番自必俱有長進若遇有海運米穀等項之事
或到江南山東廣東等處(臣)亦酌量𣲖配官兵令
其押船行走所走之處愈遠則所知情形愈廣矣
之用(臣)查現在閩浙二省水師各員中有浙江陸
路太平營參將陳勇水務極為熟悉置之陸路無
用(臣)欲保
題水師副將但思補一水師副將各有汛守之地(臣)
難以不時調遣令其巡查海洋(臣)查現出有浙江
陸路平陽協副將一缺(臣)請以福建福州府城守
可於(臣)標及將軍標撫標各員内擇其好者代理
題請外謹仰懇
聖恩伏乞
睿鑒(臣)愚所見統祈
皇上訓示謹
奏
所奏朕欣悅覽之有何可諭但自今既令官兵衝風涉
險來往大洋則船隻堅固無虞最係第一要務若審查
稍有未妥寧先料理船隻為是
同日又
奏為奏
聞事竊查行刦浙江黃巖鎮所轄洋面之洋盜(臣)業將
情節及已獲夥賊十三人之處繕摺
奏明續據(臣)前所遣之員於浙江溫州府平陽縣澗
宅地方拏獲窩家黃輝超又拏獲夥賊二人再水
師陸路各營及各縣共又拏獲二十八人前後共
獲四十四人俱係正實此案洋盜細問各供賊首
實名陳會又叫陳尾在安海住先在厦門做客頭
因攬偷渡懲處後朱一貴之變伊領原任總督滿
保告示過臺張貼得外委劄付在水師提標中營
喫糧因革名糧舊年纔往溫州入賊夥起初是二
十二人後打刦各船又押令入夥并曾分贓者四
十餘人(臣)得此確供正遣員飛拏陳會隨經水師
提(臣)藍廷珍亦在厦門先問出姓名遣員到安海
拏獲陳會妻子又拏獲其兄陳祖據供陳會於九
月十六日夜到家住一夜即出外並不說去向等
語(臣)又細問細訪陳會巳往廣東的有消息(臣)選
差的當之人并訪出認得陳會之人令一同前往
密行查拏陸路提(臣)丁士傑水師提(臣)藍廷珍亦
各遣人前往密拏共巳遣有六起人前去再陳會
曾做客頭或恐往臺灣亦未可定(臣)亦遣人密行
查拏又懸重賞緝捕總期獲而後巳再前供出之
賊首陳興巳經查有其人現在臺灣確問不係實
賊(臣)巳止拏理合一并
奏明謹
奏
此案辦理甚好賊首料必不致逸脫
同日又
奏為奏
聞事竊查原任福建興泉道陶範管理鹽務倚恃熟習
欺朦作弊(臣)將現得之款會疏
題參續又經(臣)會同撫(臣)毛文銓查伊凡兌收鹽課
銀兩俱外有加平之費每百兩共得銀一兩五錢
又查經管理莆田場鹽務興化府通判張宏祚報
出陶範用諭帖吊出已入公倉未給價之鹽一萬
六千擔運賣(臣)等查此項鹽觔並未納課費顯係
偷賣正在徹底清查確實忽於十月二十三日夜
據福州城守營及侯官縣報稱劾道陶範託稱欲
自寫辦鹽清單趁空自縊身死并送到伊桌上遺
稟一封除行令確騐報殮外(臣)對衆拆看遺稟大
意稱伊毫無貪黷一𣲖委曲可憐之詞又稱水客
陶大張永祥與伊無涉並未𤼵本各水客伊無所
需索又另單四紙其中最要者云得平頭四千餘
兩係伊養廉又所賣之鹽係用為部費一千四百
兩與原任巡撫黃國材四千兩送原任總督滿保
盤費二千兩又署藩司應得平頭銀四千一百餘
兩補前布政使秦國龍丁士一舊欠三千四百兩
存銀七百兩等語(臣)何敢自執己見不行自返但
細查遺稟尚是飾詞除將各項情節(臣)另會疏
請審外所有遺稟另單(臣)一一照寫不敢封入匣内
另用夾板交(臣)進摺家人齎呈并乞
皇上遣員騐明謹
奏
此事已降旨命爾審理矣陶範之稟是否飾詞且置不
論只在一死即知其非端人也
雍正四年十一月二十八日浙閩總督(臣)高其倬
謹
奏為奏
聞年成米價情形事竊查福建今年延建邵三府收成
有九分以上本地民食足用且頗能有餘興化府
收成有八分以上民食可以自敷汀州府收成有
七八分可足八箇月民食福州府收成有八分以
上可足七箇月民食此六府收成之後米價俱比
前頗賤獨泉漳二府晚稻收成僅有五分民食殊
覺不足米價亦不少減不可不急行預籌即福汀
二府亦須早籌接濟其現就本地料理之處(臣)巳
將江西運到之米調一萬石運赴省城將撫(臣)毛
文銓所賣之米三千石運赴南澳將存省(臣)前所
運溫台之榖再運二萬石到漳州運一萬石到泉
州運六千石到厦門運四千石到詔安至臺灣之
米舊例每年買運五萬石以濟泉漳今年又欽奉
特旨再加運十萬石又(臣)請開通米禁亦奉
聖恩允行在案今年臺灣有八分收成而臺灣倉榖從
前撥用存價十停之中僅有一停實貯約計應買
補者六十餘萬石若再加十五萬石買濟之米及
(臣)請泉漳之民買運恐本地力不能支不可不詳
慎顧慮(臣)現詳細酌量其照常年買運之五萬石
本地買補之倉穀酌其可能量勢買補再外省接
差員前往等催運濟兼試行領運山東江南之麥
又(臣)酌量暫動鹽課盈餘銀五萬兩令差員等帶
往上江一帶買米隨帶運回閩省平糶仍繳本還
庫開册報部一通融間似於閩省民食有濟又前
蒙
聖恩截留浙米十萬石易穀運閩近經浙江撫(臣)李衛
奏請以此米平糶將所買之穀米運閩接濟(臣)現遣
其截漕之米浙省既以易穀為難閩省復又待米
頗急(臣)現咨商撫臣李衞欲即將此十萬石之米
以趁冬末春初北風多有之時開行運閩於事既
撫臣汪漋
濟而將来之倉儲亦豐(臣)之所見如此至(臣)到閩
尚未經過一次青黃不接之候雖預揣情形亦恐
詳細籌酌具
奏(臣)謹將情節繕摺奏
聞謹
奏
覽
同日又
奏為懇請移駐道員改設通判事竊查福建形勢臺
灣最為緊要而厦門澎湖係其咽喉鎖鑰之處厦
門地方駐兵既多而五方雜處一切貿易并游閒
覓食之人以及包攬之客頭偷渡之姦民無不羣
聚於此管查辦理其責綦重澎湖地方既駐一協
之兵又為過臺必經之要地亦甚有關係而厦門
歴来則以隔兩重大洋之臺厦道兼轄只有虚名
並無實際駐厦門者僅一泉州府同知官輕勢既
不重事繁力亦難周澎湖又僅有一巡檢微員而
與副將對掌文武之任司監放糧餉稽查偷匪愈
覺輕微均難資彈壓辦理之益(臣)留心細察厦門
係泉州府同安縣所屬之地興泉道原係兼轄興
化泉州二府之員而以厦門割屬隔海之道員既
已鞭長不及而泉州一府之中現有專司之知府
可無庸更令興泉道同居一城(臣)愚昧之見請將
興泉道移駐厦門管理一切事務而以現在之同
知佐之則於彈壓料理事勢既覺妥協管辦更為
親切至澎湖之地(臣)請添設臺灣府通判一員駐
劄管理而將巡檢裁去似於監放巡查諸務有益
除(臣)另行繕疏具
聞再興泉道既移駐厦門似可將同知移駐澎湖但(臣)
查厦門地要事繁必得道員同知共理方覺妥協
難以移調其通判一員不得不請添設又福建三
面踞海而向例只有汀漳一道帶巡海之銜實難
謹一併奏
聞謹
奏
覽
同日又
奏為奏
聞拏獲海洋盜首事竊查浙江黃巖鎮所轄洋面商漁
船隻疊被刦掠拏獲夥盜其盜首陳會逃往廣東
經(臣)及水師提(臣)藍廷珍陸路提(臣)丁士傑分頭
遣人密往查拏
奏明在案兹於十一月二十二日據藍廷珍差往廣
東緝賊之功加金祿報稱於十一月初七日在潮
州平海地方認著陳會又名陳尾隨即拏獲報知
潮州鎮添兵押解不日到閩等語所有拏獲盜首
之處(臣)謹繕摺奏
聞至此案洋盜人人狡猾不吐實供(臣)近拏到林六一
名即係溫州府同知楊吉祥稟中所稱盜首係白
鬚之人雖非盜首亦夥内緊要之犯經(臣)親問盡
吐實供一總起首同謀及被擄共有六十三人其
被擄燒火煑飯無排行者七人實在夥盜五十六
人有鳥鎗四十二桿并刀鏈等物其旗係打刦的
紬布縫的等語(臣)查此案洋盜前後現獲四十七
人餘正夥盜九人未獲除密緝務獲外所有已獲
各盜解浙歸案審結其鳥鎗如何出去之處(臣)究
明參處謹將情節一并奏
聞謹
奏
此案盜犯不旋踵而就獲實屬有功無過朕甚爲嘉悅
同日又
奏為恭謝
天恩事竊(臣)齎摺家人常德於雍正四年十月初六日
回閩所捧摺匣在路上墜騾壓損蒙
皇上天恩不治(臣)差人不慎之罪換給摺匣(臣)悚懼無
地巳將家人常德重處(臣)實自愧靡巳謹繕摺恭
謝
天恩謹
奏
程途遥遠安能保無失誤況此事朕竟不知久經有旨
諭明奏事人等凡遇損壞摺匣即行換給無庸奏請𩔖
斯者不可枚舉何必如是過慎耶
雍正四年十二月二十日浙閩總督(臣)高其倬謹
奏為奏
聞事竊(臣)細看福建情形福泉漳汀四府産米不敷民
食泉漳更甚每年至二月三月平糶不能不行米
各官交盤存價收受而所作之價又係不敷買補
之價雖有不肯收受之員加以上司之抑捺衆口
之調停即不得不收是以日見空虛竟無彌補(臣)
現在徹底清盤務必懲革此弊容(臣)查清另行具
奏其一則年年平糶之價太賤即舉福州一府而言
歴年即極豐之歲最賤之價米未有賣至一兩一
石者向時督撫但討目前百姓之稱揚不顧將来
買補之無法平糶之米每石價減至一兩且有不
及一兩止賣九錢者此雖米石極賤之時所不能
有之價下屬奉批收存此價欲買之本處則本處
無一兩及九錢一石之米可買欲買之外省外省
雖有一兩及九錢一石之米可買其各項運脚從
何而出是以屬官之中亦有尚欲籌補者緣價短
糶之價一年賤似一年所以從前有糶價太賤且
在年内即行平糶者不知此不過米價稍貴非飢
荒可比米價稍貴乃遂如此若實遇荒年將何以
處(臣)細看未妥併此糶價太賤一節若不竭力挽
回則福省之倉儲惟日就空虚民食終不能接濟
(臣)之愚見如福州府来年平糶視米之程分高下
每石定以一兩二錢或一兩三錢穀亦視其程分
高下每石定以六錢五分或六錢其各倉之穀亦
有在倉年久及當日收倉之時程分即低者再隨
宜酌定至於各外府州縣亦隨其地平時米之貴
賤定價總之必計算本地秋成後既平之價為凖
計久遠止知目前得賤價之米之好不知將来無
接濟之米之苦必以為(臣)不如從前督撫之愛民
加以閩俗浮薄刁棍復多而紳衿之多事者又從
而和之恐有扞格騰謗之事但(臣)為地方長久之
人情安定辦理曉諭一切易行所有江南之穀久
伏乞
行走不能刻期至閩(臣)謹一併
奏懇
聖恩謹
奏
覽
同日又
奏為奏
聞事竊福建平糶一事(臣)已於另摺詳
奏其糶價之多少既須斟酌即糶期之早晚更要的
當(臣)細察泉漳二府情形目下冬底雖則米貴年
内尚可支持不應急急平糶若此際尚在可緩即
行平糶来歲緊急之時反致米石歉少無以應濟
乃泉州鄉紳詹事府正詹陳萬策於十一月十五
葉祖烈應云在此數年看光景此時尚未應平糶
及散後陳萬策傳知府戶房令查倉穀數目又連
日知會各舖鄉保令赴各衙門具呈又屢屢與提
(臣)丁士傑說令咨(臣)與(臣)會
奏此其意亦係因地方起見亦係欲稍討同鄉稱好
但止知一面不顧全局而閩省人情輕而易動見
此光景刁姦之徒未免踴躍有穀之家蔵起不賣
價反愈貴提(臣)丁士傑初從貴州米賤之省来閩
嘉湖被水海口之禁不可開(臣)因詳知泉州歲内
可以不用平糶只運穀往泉但使民知米穀有備
而不敢輕許平糶今又半月外米並未到泉而泉
州米價業已少減可見米貴非本地斷米反因此
一番多餘之事而起至平糶到来春開正(臣)看地
方光景再酌量緩急而行必不敢致有誤事所有
聞再晉江縣有監生考授州同李遵仁係本地富家妄
於
聞謹
奏
覽
同日又
奏為奏
聞事竊照福建撫(臣)毛文銓為因藩庫存銀不敷解京
將部撥餉銀三十一萬兩仰請
諭部免解一摺奉
硃批該部議奏隨經部議以毛文銓所奏前後自相矛
盾恐有虧空掩飾情弊令(臣)將該撫所報實存庫
銀并現在徵收銀兩詳細確查果並無虧空實為
邊省兵糧起見則所撥銀兩不妨改留閩省若有
虧缺那移借此為掩飾彌補之計令(臣)即行據實
題參著落該撫暨布政使各名下勒限追補仍將
該撫從重治罪等因
奏覆奉
旨依議欽此欽遵移咨到(臣)該(臣)行據布政使沈廷正
確查詳報(臣)又親身盤騐詳細核查福建藩庫現
經撫(臣)毛文銓所報實存庫銀及現在徵收正項
銀兩俱無虧空惟部撥雍正四年兵餉項下撥有
本年應徵地丁銀六十五萬一千五百八十七兩
零州縣徵解未到而兵餉需發屆期難以緩待業
經前署司陶範任内將現存各案庫銀墊給雍正
四年兵餉二十五萬九百八十七兩零據布政使
沈廷正造入交盤清冊在案即現今尚應預發雍
正五年春季各營兵餉州縣徵解未到亦俱在現
存各案庫銀墊發實係墊𤼵各營兵餉所有(臣)盤
查撫(臣)毛文銓所報存庫并現在徵收銀兩並無
虧空其清冊已於交代錢糧事經毛文銓會疏
題報送部在案兹據沈廷正核造所入所出細冊前
来(臣)謹送部核查外(臣)思閩省係邊海之地臺灣
澎湖各營俱隔大洋南澳金門厦門海壇各營亦
隔海港所領餉銀船帆載往須候風汛不能刻期
而至歴来如臺灣澎湖南澳各營兩季總發夏秋
兩季即於二月内一并具領冬春兩季即於八月
内一并具領其餘金門厦門海壇俱預在每季兩
月之前具領然後可以如期放給即如雍正五年
春季之餉戸部撥定之文尚在来年正月始到而
臺澎南澳及各處来年正二三月之餉有在今年
八月内預𤼵者有在今年十一二月内預𤼵者不
能不稍有存餘以備墊給又發臺灣暨外省買米
約須十餘萬兩以及每年買銅運銅并預𤼵来年
辦銅修造戰船辦解顔料各項皆須給發均在撥
餉之外在部撥實有盈餘應解之處而在閩省則
有存備預發之項(臣)再四詳計閩省情形應請留
餘四五十萬兩方能週轉給發所有前經撥解之
三十一萬兩零(臣)謹遵
旨確查仰懇
聖恩停解另疏
題明外所有情節理合繕摺奏
聞再(臣)前欽奉
皇上交(臣)怡親王議奏摺一件原任福州將軍宜兆熊
奏摺一件係宜兆熊請於閩省存留二年兵餉之
事(臣)查福建地雖邊海若每年有留存四五十萬
兩即可週轉給發其請留二年之餉似屬太多無
庸請留(臣)謹將原摺另封恭繳謹
奏
所奏甚屬詳晰知道了近日怡親王擬定一例極爲允
協庫餉存留在外而不令支飾舞弊可謂料理外省錢
糧之上策開印具題朕准行後爾等自得備悉也
雍正五年正月初七日浙閩總督(臣)高其倬福建
巡撫(臣)毛文銓謹
奏為奏
聞𠞰撫臺灣兇番事竊查臺灣水沙連兇番自朱一貴
之變不納額餉且肆行焚殺事案甚多應示懲創
使知斂戢(臣)等委臺厦道吳昌祚面行說與𠞰撫
機宜令酌帶官弁兵番於冬深水涸之時進𠞰前
巳會摺
奏明吳昌祚回到臺灣即酌帶官兵番壯前往於雍
正四年十二月初三日直抵山口查水沙連各社
番内惟水裏社番骨宗最為兇惡而附助為惡者
係哈裏難社一居南港一居北港吳昌祚等酌量
分為南北二路吴昌祚帶守備戴日陞張文耀等
領兵番從南路而入參將何勉原任淡水同知王
汧帶兵番從北路而入所過番社不許弁兵一人
入寨騷擾又先遣熟番林三等入山曉諭各隣近
番社今官兵所𠞰者止水裏社行兇之惡番骨宗
等與助惡之哈裏難一社與他社之番無干爾等
不必驚怕但自歸誠向化必行寬撫若敢助惡必
行併𠞰令其傳諭隨於十二月初三日二路之兵
分行前進兹據吴昌祚報稱本道帶兵入山後隨
據前差之林三等帶決里社土官阿龍領社番迎
接歸誠次日進至武骨納又有緦麻丹社土官田
仔帶番壯歸誠初七日兵至外北甲地方土官阿
龍帶毛啐社土官卑臘同番壯歸誠初八日隨著
守備戴日陞等帶兵登嶺而進本道領兵進至水
裏社對面湖邊扎營隨有北路帶兵之參將何勉
領兵来會據稱哈裏難社番兵到盡皆歸誠留同
知王汧把守其地何勉帶兵前来會合等語當遣
何勉仍回哈裏難社同王汧料理未歸各社隨有
守備戴日陞稟稱帶兵前進直抵番巢放鎗攻擊
兇番越嶺逃散進至骨宗所居寨内伊等各皆逃
去所有搜出米穀散給兵番并將巢穴焚燬等情
本道隨遣兵遍搜并令何勉王汧亦行會搜緝拏
務獲骨宗等去後續於十二日晚有南投土官眉
成爻大霞等在山南深林内招出兇番骨宗併同
惡之土官麻思弄押解前来十四日又據麻思弄
引出伊侄巴老肉骨宗之二子拔思弄水里萬并
該社逃躱夥番共十六名投出其来歸各社之番
俱愿照額認餉不敢再行生事叩頭求寬各等情
具報到(臣)等隨飛行吴昌祚令將各社順番詳細
安輯骨宗等帶出山外拘禁臺府詳究其焚殺實
情及下手殺人之番再定懲處其他處尚有曾經
行兇殺人之番社亦應趁此兵勢懲戒撫輯務期
永遠寧貼不可苛求太過亦不可草率完事飛檄
示行外(臣)等謹將水沙連番社巳經撫定情形先
行繕摺奏
聞再此次𠞰番御史索琳亦同深入山險水漲索琳與
吴昌祚俱不避艱難(臣)等不敢沒其盡力之處謹
一併附
奏
朕觀所報情形猶不似一勞永逸景象番性兇頑反覆
無常務令料理妥協久遠平定方爲盡善在事人員於
旋師後將應議叙者酌定等次具奏以聞
浙閩總督(臣)高其倬謹
奏為奏
聞暫留總兵辦理事務事竊照浙江提督巳奉
旨簡放石雲倬給假尚未到任原定海鎮總兵張溥奉
旨調補南贛總兵其定海鎮總兵奉
旨以臺灣總兵林亮調補亦尚未到任近黃巖鎮總兵
馮廷輔奉
旨革職(臣)查浙江通省提督及三鎮之中現在只有溫
州鎮總兵邊士偉一人浙省地方營伍既需人料
理而目下海洋漁期將近粤閩二省漁船紛紛向
浙北上正姦盜冒托為匪之時廵查緊要之際原
定海鎮總兵張溥現署提督又兼辦定海鎮事務
若
簡調南贛鎮之部文一到即應起身赴任但浙省現在
需人(臣)謹知照張溥如部文到時且暫緩赴任俟
新提督石雲倬到任後再行交印起身所有情節
理合先行繕摺奏
聞謹
奏
料理甚屬合宜巡哨屆期需人孔亟正爲此厪念間覽
奏深愜朕懷
同日又
奏為閩省辦理需人謹冒昧破格保奏仰乞
睿鑒事竊查臺灣縣知縣徐琨做官雖無甚不好之處
但頗任巳見辦事恃才而欠斟酌彰化縣知縣張
縞操持尚好而年輕不甚諳練若調在内地儘可
教導望其成材而於臺灣彰化二縣人地均不相
宜(臣)於閩省屬員中留心細看止有二三人堪以
更調但所任亦俱係緊要之處又難移動今看得
原任福清縣革職知縣張廷琰在福清官聲頗好
性情和平且有識見又原任南安縣革職知縣湯
啓聲居官謹飭辦事細心此二員就(臣)愚昧之見
似覺張廷琰可勝臺灣縣之任湯啟聲可勝彰化
縣之任二員現奉
旨赴京引
見伏乞
皇上聖鑒如果尚在可用(臣)謹仰懇
聖恩可否以張廷琰湯啟聲仍帶革職補授二縣令其
效力庶可收人地相宜之效倘蒙
允准其徐琨張縞遇有福建内地之缺(臣)請另行
題補再(臣)看有福建被前督臣滿保題參之原任詔
安縣知縣徐治民經(臣)審結定罪具
題在案雖此一事其不是在所難辭而(臣)細訪其在
詔安聲名至今百姓感激稱好(臣)於審理時見其
有才隨試以小事覺辦理井井有條於閩省形勢
頗熟似覺人才可惜可否懇請
聖恩俟事結後送令引
見仰祈
睿鑒倘猶屬可用(臣)冒懇
聖恩且令白身辦事效力俟著有實效再與以職銜以
上三人或係革職或係有罪(臣)以之
奏請實屬冒昧不勝惴悚但(臣)仰見我
皇上加意人才無所不至兹有所知不敢不據實上
聞謹
奏
所奏張廷琰湯啓聲二員巳諭部查明具奏其徐治民
一員於送部引見時僃將情節咨明恐朕偶或遺忘也
雍正五年二月初十日浙閩總督(臣)高其倬謹
奏恭請
皇上聖安
朕躬甚安自入春以來頗覺諸凡順適總皆仰賴
上蒼
聖祖之祐庇耳
同日又
奏為仰懇
聖恩嚴懲事竊(臣)在雲南時曾保舉馬駿又保舉劉業
浚今馬駿居官貪黷劉業浚臨事退縮(臣)保舉謬
錯遴選不慎之罪實無可逭惟有慙愧無地伏乞
皇上敕部將(臣)嚴加議處以為保舉不實之戒(臣)謹繕
摺仰祈
睿鑒謹
奏
劉業浚雖未經覿面馬駿於初見時原屬可取之材然
朕巳識其不似端人人實難知安保終始不渝此等事
經歴一番亦未嘗無益將來庶不被屬員之所誑惑
同日又
奏為奏
聞事竊查臺灣府知府一官地隔重洋獨當一面緊要
之事不能詳候上司批定皆須先自決斷隨機料
理地方民雜人刁必得人地相宜之員方能妥協
辦理現任臺灣知府孫魯(臣)到任之初聞其操守
頗好為人和平近看其買米補穀一節辦理竟無
次第亦無斟酌又經管臺鹽頗為鬆緩鹽斤甚減
於前斷理詞訟率多含混了事雖廉謹有餘而才
具似覺不足於海外之郡不甚相宜伏乞
皇上簡用一才守兼優之員於臺灣地方始為有益其
孫魯或調一海内之知府加以策勵再觀後效謹
就(臣)愚昧所見繕摺請
旨謹
奏
人材之難不料如是奈何奈何臺灣府缺甚屬緊要卿
可於浙閩二省郡守中揀擇題請候朕裁定頃據范廷
謀條奏臺灣數款其中有甚可取者亦有不可行者朕
正在細閱詳酌俟伊到閩卿面詢後再加確訪以待顧
問范廷謀乃才勝於德之小人也毋以人廢言可耳不
宜傾心倚信
同日又
奏為奏
聞事竊(臣)前奏拏獲洋盜一摺奉有
硃批仰見我
皇上賞勞罰罪至公至當(臣)察地方有盜各人員兵弁
俱有不能勝任之咎查拏緝獲乃其應行勉力補
過之事仰蒙
聖諭令(臣)題請議敘各員已俱應感激慚恧雖捐糜頂
踵不足仰酬萬一何敢復請議叙(臣)謹將各員弁
兵丁拏獲各盜日期繕疏
題報伏乞
睿鑒再此案盜首陳會於雍正四年十二月初一日解
到福州經(臣)面訊并弔各盜隔别識認果實係盜
首隨遣員押解於雍正五年正月十二日據報已
到杭州收審各盜夥亦俱到杭(臣)謹一併奏
聞謹
奏
地方有盜乃各文武之咎旋即擒獲獨緝捕者之功而
不奬賞示勸豈理也乎
同日又
奏為奏
聞事竊查臺灣𠞰撫水沙連番社各番業經歸順并獲
兇番骨宗等情節(臣)巳會摺
奏明今又據臺厦道吴昌祚報稱各社番男女歸順
情願仍納番餉者共四千四十五名又猫裏眉内
社及外社番衆巴里鶴等綑獻社内歴年行兇殺
人之番一名阿密氏麻著據衆說即係前殺功加
外委之人已解回臺灣府詳審等因到(臣)又准巡
臺御史索琳咨稱北路之番已經定平其南路之
傀儡社番亦多殺人應趁兵威進𠞰且不過用兵
二百名番三百名即可辦理等因到(臣臣)查傀儡
社番亦有燒殺之案應加懲戒但二三月内恐山
中水發兵番難行隨飛行臺厦道吴昌祚酌量如
可行即行辦理懲戒若天時不可進山𠞰懲即暫
停止俟再酌量而行(臣)謹將情節繕摺奏
聞謹
奏
覽奏俱悉但此種番夷與禽獸無異地方文武若不得
人不能時時留心恩威互用令其知感知畏則懲戒之
舉方興未艾似非如是一勞而遂可享永逸之慶也臺
灣情形朕未洞悉不過就事據理而論耳
同日又
奏為奏
聞事竊查閩省今年正月以来各府米價及沿海各島
澳米價每石自一兩三四錢起至二兩不等(臣)看
延建邵三府暨福寧米石價平其平糶光景可至
五六月或竟可不需平糶福興二府可至三月或
閏三月泉漳二府可至二月或三月汀州別縣可
至閏三月四月長汀上杭永定三縣可至二月或
等處俱在二月三月即得平糶(臣)已將各處地方
就其緩急分頭預備南澳去省頗遠米價最貴臣
於去年十一二月内雇覓海船運到米三千石先
緊要查府城各縣共現存穀六萬石(臣)於去年十
月已運到榖一萬石今又運到穀二萬六千石又
運到銅山米一千石雲霄米一千石泉州府及各
屬縣并厦門金門海壇緊要與漳州同府城及各
縣共現存穀六萬石(臣)於去歲十月運到穀一萬
石今又運到穀一萬石又米一千石又運厦門穀
六千石米一千石金門米一千石海壇米一千石
汀州府之長上永三縣情形亦甚緊要但山峻河
小水陸俱不能運福州即有穀米顆粒難到然汀
州府及各縣本處積穀尚有實貯者十餘萬石已
可支持(臣)再四思維遣員到江西買米運濟又遣
員將江西應撥五萬石之米内由贛州府雇船運
一萬五千石到古城地方再搬過七十里之山路
即可到汀州所有三縣之地有限此米穀即可以
接濟平糶無誤又興化府及二屬縣現有實貯穀
二萬餘石臣於去歲巳撥運米一千石今又運米
四千石福州府現有實貯穀十萬餘石又有現在
撥運江西之米三萬餘石接濟省城可以充給其
各屬縣俱收成頗好不急待平糶惟連江縣去歲
被水亦需平糶然所需不多易於接濟此現在各
府之情形此外又有蒙
聖恩截留浙江漕米易穀二十萬石今浙撫臣李衞巳
料理由海運穀十萬石計日可到可濟閩省急用
又(臣)商之李衞在溫台動閩省庫銀買穀四萬石
運閩今亦巳買運此皆可刻期到閩者已有穀十
四萬石(臣)前就福州漳州泉州汀州興化各處情
形計算所運所存之穀米福州者可平糶到四五
月漳州泉州興化者可平糶到閏三月盡厦門金
門銅山海壇雲霄者亦皆可平糶到閏三月盡浙
蒙
聖恩截漕米易穀二十萬石近聞江蘇撫臣陳時夏欲
實運十萬石到閩尚未聞上船之期其到来之期
未能計定大約速則四月遲則五六月福省情形
潮濕蒸熱穀則可糶可存米則難以久貯福建米
留穀備貯今浙江之穀到在三四月間正當平糶
之時不得不糶江南之米到在五六月間反可以
不糶然恐難存又有不得不糶之勢此事為可惜
(臣)再看到来之米之光景詳細計慮如若可存(臣)
必設法留存以備積貯至臺灣運米一節去年仰
荷
聖恩於每年照常運米五萬石之外又添運米十萬石
又臺灣倉穀未買補者數十萬石又(臣)請開臺米
之禁令泉漳之民販運接濟奉
旨准行欽遵在案(臣)恐三事並行臺灣係一隅之地力
不能支隨行令臺灣道府及各縣酌量該地米價
情形如可買若干即買若干如不可買即據實詳
覆再行酌量即發臺灣買米十五萬石應需價脚
銀一十七萬四千兩(臣)止令先運過臺銀七萬兩
買購照常之五萬石餘銀陸續運往俟臺灣覆到
可買時然後再令購買近據臺灣府及各縣詳稱
臺地米價頗貴至今不減所加買之米十萬石又
應補之倉榖俱請停買又泉漳之民買販者亦請
停禁等語到(臣臣)思臺灣原係產米之區去年又
有八分收成且米穀現尚未買何至價昂細訪其
石匿蔵暗中擡價遂致束手無策(臣)今通身計算
就閩省現在之情形及各處運來之米穀福興泉
漳汀并各海澳今年之平糶(臣)儘可以接濟無虞
文銓大張告示諭知各民臺灣運米一節除每年
所運之米五萬石仍照常運送外加運之米十萬
石竟行停運買補倉糓一節惟臺灣本地恐四五
六月亦需平糶應於三縣之中共買補糓十萬石
以備平糶此外一槩盡停買補至泉漳之民買販
若聞臺米尚在開禁即臺米並未到其地民間蔵
糓皆肯出賣米價即不增昂若一聞臺米禁出即
旨令葛繼孔運米一萬石到閩今葛繼孔已到先運到
聞謹
奏
覽
浙閩總督(臣)高其倬鎮海將軍暫辦福建廵撫事
務(臣)毛文銓謹
奏為奏
聞事竊(臣)等據興化府同興化協稟報據仙遊縣知縣
蕭系閎右營遊擊胡璟報稱雍正四年十二月十
八日據鄉保黃未顔德報稱本日將明之時有姦
民在大蜚山上聚人擂寺中之鼓關係地方等語
隨差官弁兵役拏獲鄭洞鄭官郭尾鄭貴劉冬劉
細顔二等又續獲陳烏一犯研訊供出係監生吴
漢起意為首有吴學林昆吴𣲖巡鄭昭劉冬彭龍
孫二蕭引鳳等幫助欲同行搶刦轉邀陳烏鄭洞
鄭官郭尾鄭貴劉細顔二凌池林株林夀陳使官
吴開等又鄭昭轉招楊偉與吴漢一同為首蕭引
鳳陳烏亦串黃新另自為首轉邀朱成郭穆張佛
陳愛朱檜陳粦等七人另自相隨吴漢楊偉等於
十二月十七日夜各備棍擔欲行搶刦縣内富家
黃新等亦到東門外因人少不敢行搶各散回家
林昆等十四人又於十八日早到大蜚山上鳴佛
前之鼓相約招人搶刦等供隨分行各處陸續將
供出各犯按名拏到(臣)等現令布按二司會同研
審外伏查福建此等風習極為姦惡似此兇徒必
得當時示懲衆方知警(臣)等酌議將此一事一面
為首之人及情重者在本處傳齊衆民曉示一番
令其眼看立斃杖下其餘為從者雖加嚴處但留
聞謹
奏
知道了
硃批諭旨卷一百七十六之六
欽定四庫全書
硃批諭旨卷一百七十六之七
硃批高其倬奏摺
雍正五年四月初四日浙閩總督(臣)高其倬謹
奏為奏
聞鹽務事竊查閩省鹽務(臣)於去年八月内巳將所查
及(臣)擬次第料理情節具摺詳
奏隨蒙
多一人商量斟酌事更周詳於鹽政有益(臣)謹仰
懇
聖恩謹
奏
覽
同日又
奏為奏
聞事竊據閩安副將魏大猷報稱有琉球國今年新来
貢船將次到港等情所有迎伴各事(臣)查往例係
福州府同知衙門辦理適同知沈宗敘病故(臣)委
閩縣知縣于沛署事并諭令詳細加意辦理隨據
于沛稟稱琉球國入貢向来各衙門多有有規禮
者自巡撫梅鋗巳經革除因同知係承辦衙門尚
存有未革規禮銀二千四百兩
皇上天覆地載懷柔遠臣卑職不敢接受此項應行永
府張无咎稟稱有管館之人亦尚存有未革規禮
二百兩已經亦行裁革所有情節(臣)謹繕摺奏
聞謹
奏
外邦陋例自應裁革以示中華大體務令屬員真實奉
行毋或稍違
同日又
奏為奏
聞事竊查閩省自雍正五年正月以來至三月盡間各
處米價俱平人情俱安泉漳二府原擬二月開糶
福興二府原擬三月開糶因此情形故尚未開糶
今漳州福州興化三府俱於閏三月開糶泉州汀
州二府於四月開糶其延建邵三府福寧一州米
價甚平尚不用平糶至於現在平糶之價雖酌平
減然不敢太賤先將情由出示諭明各處之民悉
皆寂然惟省會人雜有以糶價不大減怨悵(臣)者
百姓每餐之食用必令取資於官米也(臣)付之不
理今數日以来其言皆息情形安貼市上米價又
每石賤減三四分此現在平糶情節(臣)謹奏
聞再福州府現今二麥皆已刈穫有七八分收成早稻
於閏三月二十六七及四月初一等日得雨已栽
插九分雨微不足十日之内再得雨更好興化府
二麥有八分收成早稻栽插九分亦雨微不足十
日内有雨更好泉州府二麥有九分收成天氣先
旱早稲栽插止有三分閏三月二十六七兩日得
雨早稻已插有八分雨尚微不足十日内再得雨
更好漳州府自三月下旬以来少雨早稲栽插無
幾閏三月二十六七兩日得雨甚大現栽插七分
閏三月初一日以後漳州米價昂長每石二兩五
錢因先前早稻難插之故又境接廣東潮州潮州
又現巳委糧道李玉鋐等飛往料理平糶及醫藥
調治其延建邵三府雨水米價栽插俱甚好惟長
汀上杭二縣米價頗貴(臣)已預備料理米糓皆有
可以接濟再南澳一鎮其左營屬福建管右營屬
廣東管地係潮州管其處米價甚貴(臣)前巳運米
三千石前往接濟伏思廣東米貴均屬
皇上疆土軍民多運南澳之米即可兼濟潮州(臣)又運
米五千石已到大半行令總兵聶國瀚將兩營兵
丁及民一體接濟平糶今又再行添撥前往惟是
許之米然南澳有米平賣其勢自然流通潮州亦
可少補(臣)謹將情節繕摺奏
聞謹
奏
據奏運米南澳俾其流通等語但閩地最要不知充裕
若何如果本境既足又復兼濟隣省乃係極好之事其
量力而爲之
同日又
奏為奏
聞事竊(臣)據臺灣府鳳山縣詳報訪聞得該縣黃機崙
地方有謀匪之人隨經拏得黃萬楊全王裕黃日
又續拏獲阮怨一名隨訊據黃萬等各供係黃六
師招伊等為匪到半屏山取齊十二月二十五日
要打統領營並無旗號劄付去到時見沒有幾箇
人害怕就跑回來了同夥有賴棟許鼎李天寳隨
亦陸續拏獲等因又鳳山縣報據署諸羅縣關開
因該縣陳日隆家被盜一案拏獲鄭國龍陳隆林
居三名不認行刦自承曾往南路謀匪情節移解
到縣訊據鄭國龍林居供有陳三竒為首招人往
阿猴林謀匪伊等同去見人少就散回來了據陳
隆供林居往招是有的並未同去等語又林居供
陳三竒已經諸羅縣拏獲供認行刦陳日隆一案
收禁在監隨又移提到案訊據陳三竒供共約有
十餘人推伊為首共商為匪招人要打統領營到
阿猴林因人少各散同夥有徐龍鄭填林富蘇建
王世龍興化四大慨陳老鄭合黃允併林居鄭國
龍等語隨又拏到林冨黃允亦經招認等因先後
具詳到(臣臣)隨一面飛飭研究實情所有夥黨務
行拏獲毋令走脱一面與署撫(臣)毛文銓商酌臺
灣不比内地此等姦匪既經拏獲應即時嚴處示
衆則人人知警可戒將來隨會飭臺灣新任總兵
陳倫烱臺灣道吴昌祚於文到日即速會同研審
究出夥黨上緊嚴緝逐一務獲其為首主謀之人
并為從情重者一經審明即請出總兵官
王命在於彼地當衆宣諭正法餘者仍牢固監禁俟(臣)
等審擬具
奏完結去後續據臺灣鎮(臣)陳倫烱道(臣)吴昌祚會
詳内稱接到(臣)等會飭之文即將各犯首從實情
究問明白已於閏三月十六日將為首之陳三竒
張告示曉諭外所有續獲之徐寧亦係為從情重
之犯即當處死但此案未獲之人尚有應留質詰
躧拏務獲等因前来(臣)隨批令將黃六師等一十
四人務必竭力即速拏獲其案内夥犯止留徐寧
林富王裕三人在臺候質餘犯俱即解省審結但
此等之事嚴之於臨事尤當謹之於平時嗣後該
鎮務飭營員將山僻之處輪流遊巡鄉鎮地方嚴
查防範該道府督率各縣細編保甲嚴查姦匪勿
飾虛文務有實際飭行在案再新任臺灣府縣蒙
皇上天恩賞放自不日到省(臣)亦再面與僃細詳說反
復勉勵令其竭力辦理一番當既懲之後又加以
嚴防勤辦庶海外地方可期安静(臣)謹將料理情
節繕摺奏
聞謹
奏
更有諭旨俱批毛文銓摺内兹不重宣
浙閩總督(臣)高其倬鎮海將軍暫辦福建巡撫事
務(臣)毛文銓謹
奏為奏
聞事竊(臣)等前奏拏獲臺灣北路水沙連社為首兇番
骨宗等一摺奉有
硃批(臣)等謹凜
聖諭詳細思慮其北路之番雖經𠞰懲目前自然斂戢
但不行周詳籌畫嚴密防範稍久仍恐滋事(臣)等
現經行令臺灣鎮及該道府一面於要路設汛嚴
防一面仍令熟商辦理之處(臣)等再加商籌容另
具
奏外又南路傀儡社番亦多焚殺之處前據巡臺御
史索琳咨會亦應𠞰懲(臣)等隨行臺灣鎮道令細
細酌量如山中三月間溪水不大尚可進去即速
料理𠞰懲如春夏之間山溪水已大長難以進去
即行嚴防俟秋冬再行辦理兹據該鎮道覆稱此
時山溪水大難以進山應俟秋冬商酌𠞰懲但現
在有傀儡突入阿猴社藔内殺死土番巴陵等四
名又入隔壁藔内殺死番婆二口查其住處離山
口不遠且不須多兵即可𠞰懲應先行相機懲創
等情前來(臣)等巳行令酌量𣲖員帶兵先為𠞰懲
俟𠞰懲後再應作何料理防範之處容(臣)等再詳
細籌畫另行奏
聞至於前獲之兇番骨宗等經臺灣道吴昌祚已委員
押解到省(臣)等會同親審據各供骨宗為首出山
焚殺過十餘次伊自殺過十人其餘係夥下之人
同殺者又阿密氏猫著一名雖供只殺過二人而
領帶衆番焚殺數次共殺過二十六人情罪最重
其拔思弄等十三人或供曾經殺過五人四人三
人二人一人不等亦皆出山焚殺數次其水裏萬
等五人雖供未經殺人然亦屢次同行(臣)等查楚
省紅苗治罪之例伏草殺人再犯者不分首從皆
斬立决骨宗等殺人不止二次應照此例擬罪完
結尚覺罪浮於例但係生番雖經官兵追拏窮廹
無路可走始行投出仍係曾經報出之人應行援
減然(臣)等細思骨宗阿密氏猫著二犯實係首惡
若不即加嚴懲恐各番以為如此焚殺仍可不死
則人人效尤又斷不可行(臣)等愚昧之見欲將骨
宗猫著二犯仍擬立斬梟示押至北路番子山口
原行兇之處正法示衆其拔思弄等十三人援減
擬斬監候其水裏萬等五人照為從例枷責𤼵落
但係番人且放回必更滋事應留在省城永行監
禁除審擬之處另行繕疏具
題請
旨外理合先行具摺奏
聞謹
奏
辦理甚屬允協若照内地而論既有如此兇惡形跡悉
當正法何可稍為末減但念若輩實與禽獸無二姑開
一面之網可耳
雍正五年六月初四日浙閩總督(臣)高其倬謹
奏為奏
聞福省平糶情節事竊查福省今年正二三月以来雨
水太多至閏三月四月缺雨各處早稻不能遍插
福州府米價比前較長興泉汀三府及厦門金門
銅山海壇各標鎮協營駐兵處所米價俱各昂貴
漳州府米價更貴賣二兩一二三錢一石而南澳
一鎮半屬福建半屬廣東米價尤貴俱賣三兩及
二兩七八錢一石此南澳一處尤為緊要(臣)於去
冬今春陸續預撥米八千石穀一千八百石運往
接濟近江南之米船巳到又飛撥米一萬三千石
行令各員不拘閩粤所轄一概平賣以濟民食今
據各員稟報五月末南澳米價巳減民情巳安尚
可剩有餘米(臣)隨飛飭不必急糶酌量存貯以僃
將来接濟其漳州府及興泉二府厦門金門銅山
海壇各處(臣)先行令將(臣)前已經撥運到之江南
浙江買回米石及江西運来米石并浙江運来穀
石即酌量平糶凡平糶各屬先儘用米石如米石
用完再用浙穀之被海船潮黴過者其好穀留貯
倉内不許動糶以僃積儲去後隨江南截漕之米
陸續運到(臣)亦隨陸續飛撥運往分頭接濟今據
各屬稟報閏三月四月及五月之上半月百姓待
米頗急買者甚多因官米發糶民間米價稍平近
五月下半月以来早稻將收米價漸減百姓買米
者亦漸少各處民情俱皆安帖汀州一府不通海
運(臣)由江西運米一萬石前往接濟今早稻將收
米亦漸賤人情安靜福州府地方今年雖亦開糶
然其米價始終未曾太貴民情甚安至延建邵三
府今年不用平糶其各府各處到六月初間早稻
刈穫平糶即可停止約算各處所糶止用米石不
曾多用穀石即米亦未用完(臣)現在嚴飭加意收
貯其臺灣府自三四月以来米價俱不平減所有
接濟泉漳之米(臣)除只令照往年之例運五萬石
餘外俱盡停運現今福省平糶之事已竣各處極
其安静所有情節(臣)謹繕摺奏
聞謹
奏
毛文銓袒徇屬員通同蔽匿汝復為之容隱遮飾朕既
廉知種種情弊則凡此番措畫係為民耶抑為官耶果
真平糶耶或巧移穀價貯庫耶總至於疑而難信矣早
知汝緣各屬虧空起見何至去冬今春朕為該省米穀
枉費數月焦勞另有諭旨命楊文乾来閩面傳
同日又
奏為奏
聞早稻收成情形事竊照今年福建省閏三月四月頗
為缺雨早稻栽插未遍泉漳二府更甚四月二十
邊方得透雨泉漳及各府早稻皆遍行插種自四
月末旬至五月初十日以内晴雨甚是適宜各處
早稻長發極茂目下漳州府之早稻巳熟約有八
九分收成興化府早稻約有十分收成泉州府早
稻約有八分收成福州府早稻約有八九分收成
惟福州府屬之侯官閩清二縣於五月十三四五
六等日大雨如注山溪之水暴長數丈二縣内低
下之田山水溢入田内稻子俱被水漫過頭數尺
水退之後雖仍結實分數少減侯官縣收成約有
七分閩清縣收成約有七分以上至延建邵汀四
府其地氣與福興泉漳不同早稻甚好現巳結穗
據民間約估云有九分以上收成但尚遲一月方
得全熟此時難以確定惟邵武一縣因山水大發
田稻有被衝壞者十停内有一停餘俱茂好其臺
灣一府早稻亦熟約有八分以上收成現今福省
晚稻又將插蒔秧苖俱好田水充足所有福建二
麥俱已有收今各府早稻又皆大熟(臣)謹將情形
詳行繕摺奏
聞謹
奏
覽閩省早稻情形朕懷深慰
雍正五年七月初八日浙閩總督(臣)高其倬謹
奏為奏
聞事竊(臣)於在京
陛見之時面奉
聖諭臺灣地方緊要令(臣)到閩加意料理欽此欽遵(臣)
自到閩以來日夕察訪雖少有所聞不敢輕易舉
行今經一年稍知詳細就(臣)愚昧所知以為臺地
險要遠隔重洋全在文武得人方可治理妥協(臣)
行酌定折徵粟石應改徵本色兵丁不敷防巡應
請酌添生童考試應取本地之人(臣)謹一事另繕
一摺具
奏請
旨遵行又查禁偷渡一事(臣)巳得備細尚有須斟酌之
詳
奏其稽查換班之兵冒名頂替及防範姦宄之人無
知妄為二節(臣)現在嚴查嚴防并與水師提(臣)藍
地方根本之事而辦理極須詳細斟酌臺灣田土
經界不清數目隠混者多有言宜加清丈者有言
可以增額者(臣)雖屢飭查辦而原任知府孫魯等
臺將料理情形據其所見禀覆到(臣臣)再加籌想
具摺奏
聞又番人焚殺一節此事情節中有數種一則開墾之
民侵入番界及抽籐弔鹿故為番人所殺一則番
社俱有通事通事刻剥番人憤怨之極遂肆殺害
波及隣住之人一則社番殺人數次遂自恃強梁
頻行此事殺人取首誇耀逞雄(臣)再四詳思治番
之法最先宜查清民界番界樹立石碑如有焚殺
之事即往勘查若民人侵入番界耕種及抽籐弔
鹿致被殺死則懲處田主并縱令擾入番界之保
甲鄉長莊主如漢民並未過界而番人肆殺則應
事之時係番係民稽查有憑懲處庶可得實至通
事一節(臣)現在嚴禁嚴查又行令道府稽查各縣
不許接受餽送濫以無妻子田房及行事不好之
人僉充又令各縣嚴行查處通事不許刻剥番人
胥役不許需索通事(臣)亦詳行細訪若各社可以
不用通事(臣)即盡行革除更為清楚至應懲強梁
之番如北路之水沙連已經懲撫現在嚴防調劑
南路之傀儡番亦應稍懲(臣)與總兵道府說知俟
冬間水涸再行料理再臺灣風俗奢侈無度任意
賭飲最應急加勸禁(臣)巳嚴行示禁又與知府俞
存仁詳說令其時時留心懲勸不可徒事故套此
(臣)所已知臺灣之情節謹行詳細繕摺奏
聞俟更查有緊要情節再行陸續具
奏謹
奏
閩省諸務未有要於經理臺灣者當再加延訪籌計以
期永遠寧靜
同日又
奏為奏
聞臺灣人民搬眷情節事竊查臺灣各處居住人民多
係隻身在彼向皆不許㩦帶婦女其意以臺地遠
隔重洋形勢險要人民衆多則良姦不一恐為地
方之害近來閩省之人及曾經任閩各員條陳議
論多謂人民居彼既無家室則無父母妻子之繫
久遠安居之心所以敢於為非若令搬眷成家則
人人守其田廬顧其父母妻子不敢妄為實安靜
臺境之一策(臣)因其說甚近情理隨反覆詳細詢
訪籌思查得臺灣府所屬四縣之中臺灣一縣皆
係老本住臺之人原有妻眷其諸羅鳳山彰化三
縣皆新住之民全無妻子此種之人不但心無繫
戀敢於為非且聚二三十人或三四十人同搭屋
藔共居一處農田之時尚有耕耘之事及田收之
後頗有所得任意花費又終日無事惟有相聚賭
飲飲酣賭輸遂致共謀竊劫若令各有妻子則内
外有分不致雜沓紛紜且各顧養贍妻子則賭飲
花費之事自減各顧保守家室則搶奪剽竊之志
自消實為形格勢禁之要務就(臣)愚昧之見以為
全不搬眷固非長策而一槩搬眷亦非長策請嗣
後住臺人民若欲搬眷往臺其貿易雇工及無業
之人全無田地原非安土之輩槩不准搬外其開
臺未滿五年及雖佃田滿一甲住及五年而業戸
不肯具保者一槩不准如此辦理似搬眷而往者
皆將來耕田安分之家而就此一番確查又可以
得其田産多少之槩并係何人下之佃戶設有犯
法責有所歸查拏亦易似為有益至現在甫往臺
灣求田耕種之人即係誠實現無田業亦應一槩
不准帶眷前往以防生事此(臣)愚見所籌未敢遽
行謹將情節繕摺奏
聞伏乞
皇上睿裁謹
奏
且試行之
同日又
奏為奏
聞臺灣各學寄籍諸生宜歸本籍事竊查臺灣府縣各
學所有生童歲科二試歴来俱係臺灣道考試向
因臺地新闢讀書者少多係泉漳各處之人應試
進學之後仍歸本處居住應試之時渡海而往試
畢復回每人帶小厮一名給照前往日久弊生所
帶小厮多係收攬偷渡之人(臣)愚以為臺地昇平
日久沐浴
教化生齒巳繁文風漸盛何必借才異郡既壅本地人
才又滋偷渡之弊請嗣後歲科兩試應令道府各
縣查明現住臺地有田有屋入籍既定之人方准
與考即就此内取進其泉漳各處寄籍之人一槩
不許冒濫其從前已經進學之文武諸生俱查照
各省呈明改歸本籍之例一槩改歸泉漳各處本
籍之學考試則臺灣土著人才皆踴躍於上進之
階而他處之人又不得借端滋弊似有裨益除容
(臣)另疏請
旨外謹先將情節繕摺奏
聞謹
奏
爲此朕曾經降有諭旨冒濫之弊所當嚴禁者
同日又
奏為奏
聞臺灣兵丁額少應籌變通調劑事竊查臺兵孤懸海
外地方緊要其近海一面除鹿耳門之外南北二
路大小港口極多處處可通偷渡依山一面山内
山外生熟番人錯處在在皆須防範一府四縣既
須駐兵而岡山阿猴林等處每易蔵姦更須防守
查臺灣鎮標三營及南路營北路營淡水營兵共
五千三十名安平副將所轄水師共水兵二千五
百名二共額兵七千五百三十名實在不敷汛守
似宜添設以資防禦但(臣)思添設兵額既須詳籌
糧餉且更當審度地方形勢實在必需此兵斷不
新臺灣府知府俞存仁亦令細為查稟(臣)再行籌
思調劑其現在應行籌酌者(臣)查臺灣鎮向無馬
兵經御史禪濟布條奏改撥各營馬兵三百名自
設立以来因臺灣水土與馬匹不甚相宜時常倒
斃每年每營於定數大報倒斃外更有二三十匹
之多兵丁皆於月餉内私行朋扣賠補頗覺苦累
若臺灣必需馬匹亦不應以此即議更改無如臺
地多雨春夏秋三時皆泥深水大馬無所用惟冬
間方能乘騎遠出而入山征番捕匪兵丁仍皆下
馬步行於營伍不甚有益就(臣)愚昧之見若將所
設之三百名馬兵裁去改為步戰兵三百名守兵
四百名分入四十三營輪流添撥防臺比之舊額
相同除(臣)另行具疏外謹先將情節繕摺奏
聞謹
奏
覽
同日又
奏為奏
聞請將臺灣折色粟石仍行改徵本色事竊查臺灣府
四縣原額每年徵收正供粟共一十四萬二百六
十一石臺澎各營兵丁歲支米三萬六千石每年
除歲支之外所餘粟石貯存各縣倉中年年存積
故從前倉粟存至三十餘萬之多後經廵臺御史
禪濟布等
奏請每年止留徵粟七萬二千石碾米三萬六千石
以供一年兵食再兼有倉粟三十餘萬石足支五
年其餘粟石俱請改徵折色以充兵餉隨又經原
任總督滿保復行詳查
奏稱臺灣共徵粟一十四萬二百六十一石請將六
萬石改徵折色每石折銀三錢六分又請將番婦
丁口粟三千六百八十八石免其徵收每年實徵
本色粟七萬六千五百七十三石以供兵食俱經
准行在案此實因時制宜之法(臣)何敢自逞巳見
輒思更張但查臺灣情形與彼時不同向之存倉
粟三十餘萬石歴年碾米運濟泉漳用去甚多尚
未買補而年年定例碾米五萬石撥運泉漳即需
粟一十萬石且更有旋補旋撥不能停留之勢近
又加駐防臺地兵丁眷口米石每年需米一萬六
百五十石并各營兵丁歲支兵米三萬六千石二
共需米四萬六千六百五十石需碾粟九萬三千
三百石臺灣以現今每年實徵粟七萬六千五百
七十三石計之是每年不敷粟一萬六千七百二
十七石目前固動倉粟湊支將來必需購買放給
既非經久之計而𣲖徵每石三錢六分之折色以
目下臺灣之米價計之亦難買購況(臣)細查所𣲖
改折之粟六萬石内止有鳳山縣八社番戶應納
粟五千六百二石零番人納粟言語不通未免受
通事里胥之欺騙需索不如納銀之便其餘粟石
俱係業戶完納而業戶每年有收租萬石數千石
以及數百石者往往囤積擡價若免其交粟改徵
折色則益增其囤積擡價之勢且臣愚昧所見更
有不關臺地而亦宜因此一併籌畫者查福省水
師各營每年兵米俱半本半折惟厦門金門之兵
全支折色考其由来因當年米賤原提督施琅欲
使兵丁有餘故每石折銀一兩近厦門金門米價
貴時賣二兩二三錢一石平價亦一兩四五六七
錢不等兵丁以餉銀貼添買食頗覺稍難亦不可
不籌久遠之計就(臣)愚見此折色之粟除番社粟
五千六百二石零仍徵折色外其餘折色粟石請
於雍正六年為始仍徵本色除支兵米及眷口米
歲需粟九萬三千三百石外尚應餘粟三萬七千
六百餘石查厦門金門提鎮標營共兵六千八百
零四名給以半年本色應米一萬二千二百四十
三石有零應粟二萬四千四百八十六石有零可
敷支給有餘其所省米折銀一萬二千二百餘兩
亦可補支臺餉既可足臺厦之歲計兵食又可減
業戶囤積之弊似有裨益除(臣)另疏請
旨外謹先繕摺奏
聞謹
奏
滿保禪濟布二人經手料理之事何足爲凖耶
雍正五年七月初十日浙閩總督(臣)高其倬謹
奏為預籌買米以備平糶事竊查福建福興泉漳汀
五府及厦門金門海壇銅山南澳各駐劄水師官
兵之處兵民稠密食米頗多至青黃不接之時米
價頓昂每需米石平糶以資民食以平市價今年
仰荷
皇上截留江南漕米十萬石浙江漕米易穀二十萬石
又浙省透運糓五千七百五十八石零又撥江西
米現巳運到者二萬四千七百石零又葛繼孔運
到米四千五百四十八石源源接濟分撥平糶是
以米價平減民情安帖兹當夏末平糶甫竣各處
報數未齊約計米糶十之七八穀糶十之一二容
(臣)確核石數糶價另行
題報外(臣)思閩省來歲平糶應於今歲預籌查通省
現經盤查實貯糓共七十五萬九千餘石又加以
今年運来浙穀以之料理來年平糶足敷有餘但
閩地之穀糶出則易買還稍難非帶潮潤年久難
貯之穀不敢輕言發糶既不輕糶倉穀應思籌濟
之法(臣)查江南漕米一項約糶價銀有七八萬兩
(臣)愚昧之見請於八月間收齊此銀即在本省上
游量買米石運省再委員赴外省年豐米足之處
買運米石於冬底春初到江南海口趁北風運至
閩省正值三月將糶之時與今年所餘江南截漕
米石一併分糶倘少有不敷再酌以倉穀中之確
應出陳易新者略行配糶即可接濟一則可減省
平糶之倉穀再則舳艫相望民間米價不抑自平
其糶出如有盈餘即行造册
題報於来歲添買米石或充兵餉年年照此料理買
得一分之米即省一分之穀且可平市價之頓昂
似有裨益(臣)請自任辦理凡有虧空欺匿惟(臣)是
問再遣員購運俱須及時(臣)謹一面量行先撥動
銀三四萬兩分頭辦買除(臣)另行會
題外謹將情節繕摺奏
聞謹
奏
買米濟糶固係極好之事即庸愚無識者亦知為善舉
浙撫李衞現如此行但可少而不可多蓋得人最難虧
空欺匿等弊安保其無若一味姑容之督撫恐未能實
獲裨補爾擔荷此事責任匪輕朕不言不可行亦不言
必當行總在爾等斟酌妥確審擇有益無損而為之耳
同日又
奏為奏
聞事竊(臣)前奏鹽務摺内奉有
硃批伏查(臣)與陳豫朋係會試同年當時見其舉動甚
輕躭於逸樂甚有紈絝習氣後做員外時見其比
前謹飭近有十餘年不見今春到閩看其舉動老
成議論持重比往時不同兹同料理鹽務半年以
來細看居官尚未有敗檢之處但巳稍有信任家
人衙役光景凡所料理皆寬泛而不詳切籠統不
中肯綮福省鹽務頭緒頗多規模未定必得一精
明廉勤之鹽道時時查整處處籌畫方能使課額
優裕民食充足以(臣)愚昧看陳豫朋料理鹽務久
恐無益仰乞
皇上另簡賢員庶有裨補其陳豫朋或調回或調簡伏
候
睿裁謹
奏
朕亦聞陳豫朋不勝此任已諭明楊文乾矣俟其抵閩
後爾等會商擇本省相宜道缺調補可也
同日又
奏為請勻兵米事竊查福建通省陸路各營兵米每
年俱係半本半折惟督標三營兵丁俱全年支領
折色而延平協建寧協邵武營三處兵丁俱係全
年支領本色(臣)查延建邵三府米糧頗賤購買頗
易省城米糧頗貴購買稍難而全折全本未免偏
枯應酌勻支領(臣)愚昧之見請將延建邵二協一
營之兵米亦照通省各營一體支給半年本色即
將半年本色支給督標三營半年之食有餘而以
督標半年之折色改給延建邵二協一營查此折
色每石九錢所有延平一府米價較建邵二府稍
貴應仍給以每石九錢其建邵二府米賤每石折
以八錢即敷買食而以所餘一錢勻為本色米石
之運脚亦敷運送一轉移間則通省兵米皆一體
半本半折而貴處賤處亦皆均勻於營伍有益(臣)
未敢具
題謹先將情節繕摺請
旨謹
奏
朕不洞悉地方情形難以諭定行止
同日又
奏為奏
聞事竊照福建通省倉穀經(臣)
題請展限在案隨行布政司確查造報除行令各道
府照例盤查外又委道員分行親盤并令各縣知
縣隔屬互盤去後兹於本年六月二十八日據布
政司沈廷正造册并將捏報各員詳報前来(臣)查
尚有起初交價輾轉流交未買各員未據查揭又
行飭查於七月初四日續據詳報前来其中尚有
分晰未詳之處(臣)逐一再加細查覆核福建通省
九府一州及同知通判各縣倉存貯官民監糓除
漳州府知府耿國祚龍溪縣知縣魏彪巳經
題參且耿國祚欲買浙穀抵補顯有那掩不實其二
處造報實存續補并未經買補共穀一十一萬九
千六百三十五石俟委員同接署道府另加確盤
并請嚴審追擬
題報外尚應存穀共一百六十八萬四千六十三石
零除軍需用去賑給災民水漂及給天津駕船舵
水食米共應銷穀六萬五千一百一十一石零尚
應存穀一百六十一萬八千九百五十二石零内
歴案虧空穀六萬一千六百四十石零應俟追完
題報又借碾兵米穀九萬八百六十五石零秋後徵
還仍存支給又平糶運浙借兵共五十四萬八千
餘石未補外今查得已經委道府親盤及隔屬各
縣互盤據司册開造原報實存暨續報買補共實
貯存倉穀九十一萬八千四百五石零(臣)覆加細
核内原報存榖共七十五萬九千一百八十一石
零查係實存其各屬現今續報買補之穀共一十
五萬九千二百二十四石零難遽確作實存尚須
覆盤至於從前各屬流價未買輾轉接受報作實
貯之廳縣等員并扶同捏結之道府以及詳
題捏報實存穀石之巡撫藩司(臣)俱逐一查清現在
具疏
題參請加嚴處再查臺灣正供稻粟向與地丁錢糧
一例
奏報不入倉儲項下(臣)以臺粟為數四十餘萬之多
兵糧民食攸關不應以不係盤查之案放過是以
一并清查兹據布政司沈廷正呈送臺灣道吴昌
祚造報臺屬四縣清册(臣)隨飭𤼵核造去後續據
該司造具清册前来止據將臺屬應徵官莊糖粟
及糖□蔗車各項已未完銀兩數目開造其正供
稻粟管收除在四柱清數未據備造難以核
題(臣)覆查雍正三年撫(臣)毛文銓
奏册内開臺屬積年流存正供稻粟共實在二十八
萬九千八百三十一石零存剩粟價四萬五千二
百一十三兩細核臺灣道吴昌祚造送各縣之册
僅現貯粟共一十一萬二千七百餘石尚有未移
交并未撥補及未買補各項粟石頭緒繁雜不清
且現貯之粟與
奏册數目大相懸絶顯有虧空捏報情弊即所報現
存之穀亦恐未實現在已飭委員赴臺催同新任
臺灣府知府俞存仁徹底確盤容俟查盤到日核
參
奏報理合一併奏
聞謹
奏
奏已遲矣總之爾以科甲二字耿耿於中善柔沽譽之
病不除諸事朕皆疑而難信也
同日又
奏為奏
聞運到江浙各項米穀并分撥情節事竊查福省仰荷
皇上聖恩截留江南漕米十萬石又截留浙江漕米十
萬石易穀二十萬石又江西運到米二萬四千七
百零一石又(臣)動鹽課銀五萬兩委員赴江南購
買楚米江米共二萬四千三百七十六石麥六千
七百九十四石零運回閩省又動鹽課銀二萬四
千兩購買溫州米一萬三千一百一石零穀一萬
六千四百四十三石運回閩省又葛繼孔運到米
五千六百五十五石零除江西運到米石數目業
經
題明其撥還價脚銀兩俟解還日另行具
題所有運到江浙各項米穀(臣)俱隨到隨撥兹海運
御覽外至於分撥各項米穀(臣)已屢飭各屬先儘米石
糶餘米石小心曬晾存留以備接濟其一應撥還
浙江價脚及江浙買運米穀麥石價脚并自省再
撥運各處船脚入倉挑脚各價值并盤收折耗銀
題報送部查核又汀州一府孤懸肘外海運陸運俱
不能通惟通江西贛州府一路而米價常昂應籌
接濟(臣)動邵武縣存庫平糶穀價六千四百二十
九兩零又鹽課銀六百兩委邵武府廳撥動邵武
府倉光澤縣倉穀碾米三千四百石又赴江西買
米六千六百石共一萬石由瑞金一路運入汀州
接濟今據各員報稱米石俱已運到所有買運價
脚及平糶石數銀數亦容(臣)查明一併造册
題報送部查核謹附摺奏
聞謹
奏
知道了
雍正五年九月初二日浙閩總督(臣)高其倬謹
奏為奏
聞辦理鹽務情節事竊照閩省鹽務欽奉
聖旨令(臣)辦理今已一年謹就(臣)愚淺所知籌思料理
調劑之處分條臚列為我
皇上陳之
一謹産地之收曬查福建省八場之中福清一場
最大所産之鹽供西路十五縣東路八州縣南路
二縣鹽資半省之食課居三停之二係第一緊要
之場歴来私梟叢雜風習刁頑沿海則風帆倏忽
入山則細徑四通(臣)到任之時舊委通判王仁管
埕每月潮有長退潮退之日方為爬土淋滷曬鹽
之期逢期俱宜晴不宜雨若遇小雨則滷淡鹽止
半産遇大雨則無滷即無所産此福場産鹽之大
略歴來姦刁團曬人等彼此串通或賄囑場員將
無雨報為有雨小雨報為大雨掩飾隠匿私行偷
賣既虧折正課又充斥行銷之地為鹽場第一大
弊又場官書役填空日之票巡查哨兵不截票角
容其重複影射走私而海船漁戸借醃□之名串
通偷載漏私一船則百餘人所不能肩負者揚帆
装去到處可通尤害課地管場同知任煥詳(臣)福
場向止有團長十數人皆係積年匿私之徒隨倣
保甲之法添設團長八十名甲長四百二十名每
日令甲長查報曬丁所曬之鹽又令團長再查甲
場大中小埕共五萬四千餘埕曬丁四千一十三
名將大中小埕每日所産之鹽一一秤較按埕坎
之大小計炎寒之天時合算細計即可約略知此
日之所産而所報可以約計又營私巡役書團及
場棍痛行懲革於海港添設哨船以查各處漁船
各曬丁之内其營私之處固必嚴懲然鹽之出産
整頓惟各團之中俱無官設收鹽之倉一遇風雨
即有耗折向係各團曬丁自蓋土室收蔵零星散
雜稽查不易必得酌定總要之處分行建設總倉
令各團甲曬丁將日曬之鹽總歸此處場員親加
而雨濕水淹之患亦無則福清一場稍為整頓矣
至莆田一場供莆仙二縣民食兼濟西東南三路
之不足為福省次要之場敝壞更甚其場内分上
下二里里内又分大小十團上里之曬鹽仿彿福
場而下里則迥然不同係就地勢之高下築為坎
埕開溝引潮水入於第一坎内曬水二日放入第
二坎又曬二日放入第三坎至第四坎而成滷然
後掘一極大土坑存貯滷水名為滷窟又從滷窟
注滷入埕始曬成鹽而莆場之上里產鹽不多全
倚下里之產以供民食查下里產鹽必得連晴十
日至第七八日坎水方始成滷注入滷窟又得天
晴從滷窟取滷注埕内方曬成鹽設在坎曬水之
時一遇有雨則前工盡棄而滷水注窟乃一平地
之坑一遇大潮即虞漫沒若遇大雨淡水一入滷
即損壞曬丁費數日之工既難必鹽之成否巳屬
不願而從前場秤稍重兼向來場價官定每擔八
十文以及七十六十文不等較之福場其價極輕
曬丁不獲微利而遇雨之時反又折本是以多別
行傭工度日往往惰曬而各處埕坎壞損不修引
潮溝道亦多堙廢曬丁雖較之福場稍淳然偷賣
亦多(臣)將場鹽每擔酌加三十文又將場秤較準
製𤼵并委員整頓今各壞損可修之埕皆已修好
引潮之溝現皆挑濬滷窟週圍厚令培土作為小
埂潮水不能灌入惟是滷窟皆係露天即用蓆片
苫蓋海風力大隨勢吹去不能遮蔽一經下雨淡
水攙入滷即無用故目下産鹽尚未能豐(臣)又令
之日必須晴霽而既巳成滷之後注入窟内即無
被雨折耗之虞而曬鹽之日縱使遇雨亦可收蔵
賣捏報之弊(臣)令場員嚴查嚴禁又委標員帶弁
分大小一十三團此二場雖未能如浯場之清楚
亦為盡心近又委同知金瑛總管此&KR1801;潯二場亦
稍為整頓又惠安一場共分七館此場原係小場
所產不及各場現在辦理之小場員亦未能徹底
料理(臣)現另行委員又委金瑛總查料理此惠安
一場尚未見成效未為整頓(臣)不敢粉飾容(臣)竭
力料理必期妥協又漳浦一場分為東南二場其
東場委原任批騐所大使林昇遠管理頗能盡心
料理稍有頭緒場鹽亦為有產其南場因守備張
標係舊熟之員委令管理事事廢弛場務既不能
又詔安一場内分一十三團又一小團其產鹽全
係曬水與莆田之下里相仿產鹽頗難而歴来之
廢弛實甚(臣)委原任知縣徐治民管理半年以来
略有頭緒尚未大見成效至臺灣之場舊日頗為
整理原任知府孫魯管理略覺鬆廢今(臣)改委新
任知府俞存仁料理此各場之情形係屬產地為
鹽務根本其大段規模應籌酌久遠徹底整頓其
零星弊竇應隨時逐事不時查懲(臣)料理一年雖
今年產鹽之數現至八月盡巳產鹽九十餘萬擔
三變其法矣以大勢論之各處鹽法如兩淮兩浙
河東長蘆兩廣皆係𤼵引僉商乃鹽法之常經豈
有便於五處獨不便於閩省之理何必又行官運
又改水客但(臣)就現在閩鹽之情形籌酌將來料
理畫一之時自必歸於設商𤼵引而後鹽法始成
但目下閩鹽若不參用官運及水客行銷而拘泥
成法即用商引則斷然不可蓋他處之商多外地
饒富之人充當本大力厚行銷可倚而責成亦易
閩省既無外地饒裕之商而本地之商又多本薄
力弱之人即今充應水客者十分之中八分皆係
舊商之家其力量俱甚微細若僉定商名給與引
照必致所運短少上虧課費下乏民食(臣)愚昧之
乏者則行斥革且官為暫時運濟再招殷實之人
承充但官運雖屬可行而亦有難行之處蓋官運
之法必須委員得人方不致以官力壓累病民如
不過三數處得人尚易若至數十處則擇人甚難
故現在西路東路南路興屬泉屬(臣)皆以水客運
銷而以官運為接濟補救之用有場之處以肩販
為參行之人俟一二年之間細查各處水客有運
鹽無誤課食二年如出一轍其人誠實而家道亦
裕者
題明報部僉為商人以示鼓勵如此漸定俟各處俱
同如東路則現今水客所行銷之數與雍正二三
四年行銷之數詳較無甚太多太少之異應即照
當日原定之數行銷再勤加催查俟可多行即令
加運至南路則其數可增而現在水客行銷即原
額尚不能副應再加調劑方能畫定目下亦止以
鹽之時差僅一年止拘舊例在得課費如前其事
巳畢其舊案與額數俱不可為式(臣)將自雍正二
三四年各處所行銷之數細開詳較通三年之行
運酌定課費於此外酌其屢銷之數又加溢額之
鹽且暫定為一年試行之數又以一年之額分算
為按月之額定為程限以此稽查水客之運銷鹽
觔鹽道陳豫朋又按月將不及額者催運比限再
不完者斥革另招其能踰額者(臣)又行令查明奬
勵所有西路鹽篷(臣)今又新加酌改加以溢額之
數其興泉二屬現在亦照二三四年所銷通算酌
定擔數行銷惟漳屬一處陶範所定擔數全是徇
私勻𣲖不公(臣)因舊商林萬興家道頗裕具呈充
令石瑪館委員兼以官運暫行接濟以裕課食其
行銷之數(臣)亦現以雍正二三四年之數合算酌
定至各處鹽價隨意高下漫無成據(臣)俱令以水
客在場買價為定加以運脚之費詳細確核到省
之時鹽道填寫票上蓋印行到各州縣令各州縣
照價本脚費細核定價每斤止許水客得利一文
退又存積鹽斤尤為最要蓋一年之内不能皆產
鹽之月亦無皆不產鹽之理惟多產之時任意銷
𤼵及至無鹽之時遂缺民食要在設立鹽倉於多
產之時收存鹽斤若至缺產之時開倉接濟即可
使鹽價常平民食不缺但閩省水客力量不豐不
能多收多運查向来官運之時皆係官動場課之
錢就場收積(臣)亦仍照前例酌於場鹽多產之時
收買存積以備鹽缺接濟但向来存貯鹽場離各
處既遠即運至省城而於上游乏鹽之時運濟逆
流而上建溪陡險非一二月不能即到仍屬無益
(臣)今酌於延建邵三府以府城為適中之地各建
鹽倉於鹽不乏之時從容運往交知府總貯倉中
遇鹽缺之時即撥各屬縣接濟庶運往既速而緩
急可恃至省城為各路之總滙(臣)亦於鹽倉廣行
一酌定鹽課之額數查福建鹽務自雍正元年以
前年徵課斤坵折等銀九萬四百六十一兩零雍
正二年奉准部文將鹽官各衙門所得公費及額
解銅斤脚價河工等銀八萬二千二百一十兩一
并徵收二共應徵課費銀一十七萬二千六百七
十一兩零其餘額外溢行之鹽所獲銀兩造為盈
餘銀兩報查亦同正課撥餉雖分三項實同一項
今請仍前分為三項其課費二項即照定數作為
正額其餘溢行之鹽所獲之銀數不能畫定惟上
緊料理儘其所獲造入盈餘一同課費造報送部
核撥兵餉至西路十五處仍按篷在場徵課銀一
十三兩零運至瀛前盤弔再完公費一十四兩九
錢零照舊徵收其餘各場俱照舊按擔徵課每擔
錢一百五十文其石瑪館向係每擔徵銀二錢三
分今應照各場一例徵錢一百五十文庶皆畫一
無輕重難行之處至原任撫(臣)毛文銓所請水客
於額外多運之鹽按擔減半只收公費之處殊為
未協(臣)到任之時即皆不行并前多運者俱按擔
徵收課費一槩不免照常徵收外嗣後一切溢額
多運之鹽俱照常徵收無庸減半又毛文銓辦理
之時雖經
奏明向例有長價錢價票錢等項錢文以供各場官
巡役薪水飯食公費賞賚等費今(臣)查歴年長價
等項除支給外尚有餘剩銀兩頗多已令造入盈
餘册内聽候撥餉外嗣後長價等項仍應照徵以
供各項給費又鹽道一官其薪水盤費亦應酌給
(臣)擬於長價之内每年支銀四千兩以資用度除
各項給費之外所餘長價等項銀兩請每年歸入
盈餘造報送部核查再鹽課銀兩若撥解部餉則
有幫貼水脚銀兩應照數於長價等項之内撥給
仍造明確數報部核查如無撥解之處即將長價
等項支剩餘銀俱全造入盈餘數内以充撥餉
一酌定辦理之人員(臣)查向時閩省鹽政設有運
使運同經歴倉大使閩安司大使竹﨑司大使等
員分管各務其各場則交各該縣及縣丞管理雍
正二年悉巳裁去嗣後皆遴擇同知通判暨地方
佐雜各員委令辦理並無一定之員(臣)詳細試看
設定一官不如不設官之便蓋鹽政辦理必須實
能辦事廉幹之員方能有益而且一日曠弛在場
地即缺一日之產在銷地即缺一日之課若擇員
題設外其餘辦理止用委員無庸另設
以上係(臣)現經酌定料理之處除(臣)另行具疏詳
奏恭候
睿裁外謹先行繕摺奏
聞再鹽務一事(臣)曾繕摺奏請
之益伏懇
皇上允准施行謹
奏
觀汝辦理諸務必先將兩邊情理論一精詳週圍弊效
講一透徹方欲興此一利而又慮彼一害甫欲除彼一
害而又不忍捨此一利輾轉游移毫無定見若是則天
下無可辦之事矣夫人之處世如行路然斷不能自始
至終盡遇坦途順境既無風雨困頓又無山川險阻所
以古人多咏行路難蓋大有寓意存焉凡舉一事他人
之擾亂沮撓巳不可當何堪自復猶豫疑難百端交集
如蠶吐絲以縛其身耶世間事要當審擇一是處力行
之其餘利害是非槩弗左盼右顧一切擾亂沮撓不為
纖毫搖動操此堅忍不拔之志以往庶幾有成及事成
後害者利矣非者是矣無知沮撓之輩不屏自息矣今
汝則不然一味優柔不斷依違莫決朕甚憂汝不克勝
任有關國家用人之得失也奈何奈何
雍正五年九月初九日浙閩總督(臣)高其倬福建
巡撫(臣)常賚廣東巡撫(臣)楊文乾謹
奏為覆奏本年八月内准兵部咨開内閣奉
上諭昔年曾奉
聖祖仁皇帝諭旨海外噶喇巴乃紅毛國泊船之所呂宋
乃西洋泊船之所彼處蔵匿盜賊甚多内地之民希
圖獲利往往有留住於彼者不可不預為措置欽此
隨經廷臣與閩廣督撫議令内地之人留在外洋者
准附洋船帶回内地比時奉
旨准行在案此乃
聖祖仁皇帝綏靖海疆且不忍内地之民轉徙異域實仁
育義正之盛心也但數年以来附洋船而回者甚少
朕思此等貿易外洋者多不安分之人若聽其去来
任意伊等全無顧忌則飄流外國者必致愈衆嗣後
應定一限期若逾限不回是其人甘心流於外方無
可憫惜朕意應不令其復回内地如此則貿易欲歸
之人不敢稍遲在外矣將此交與高其倬楊文乾常
賚悉心酌議並如何定限年月處一併詳議具奏欽
此又於八月十八日准内閣行文雍正五年七月
初二日奉
上諭爾等所查康熙年間辦理海洋及臺灣各舊案著
繕寫𤼵與高其倬楊文乾伊二人現有料理海洋臺
灣之事若有查考之處便於稽查欽此并奉到繕寫
御覽奏摺一件(臣)等伏思欲嚴查從前留住彼國之人
必先禁止現今偷往之弊查從前商船出洋之時
每船所報人數連舵水客商總計多者不過七八
十人少者六七十人其實每船皆私載二三百人
到彼之後照外多出之人俱存留不歸更有一種
嗜利船戶略載些湏貨物竟將游手之人偷載至
四五百之多每人索銀八兩或十餘兩載往彼地
即行留住此等人大約閩省居十之六七粤省與
江浙等省居十之三四(臣)等公同商酌嗣後凡出
洋船隻俱令各州縣嚴查船主伙長頭椗水手并
商客人等共若干名開明姓名籍貫令族隣保甲
出具切實保結再令同業三船連環互結該地方
官一面給與印照一面加結造册册内逐名開寫
年貌註明兩手箕斗申報督撫本府并報興泉道
厦門同知提標中營參將俾其照此查騐督撫再
行委員坐口協同稽查如有報少載多及年貌箕
斗不符者即行拏究保甲之人一并治罪回棹時
照前查點如有去多回少先將船戶人等嚴行治
罪再將留住之人家屬嚴加追比或有意外事故
處就近出口難免紛雜隠捏之弊其閩省者總歸
查拏照私越之例治罪如此庶往返皆有稽查不
致存留外地矣至從前存留外洋之人(臣)等細詢
洋行人等或稱噶喇巴地方有萬餘人者或稱有
數萬人者但彼處俱係蓄髮我國之人非照彼蓄
髮不能久留其地噶喇巴米糧甚賤工藝之人易
於獲利是以蓄髮居住婚娶生育竟不作故土之
想間有欲回内地者剃頭逃歸吕宋係干西臘國
之轄屬住居其地者毋庸留髮現在亦有數千人
(臣)等思此項人去自何時無可稽考而訪聞𫝊說
雖大略相同究無實在確據必須遣員前往查探
細亦可斟酌定限年月則飄流之人咸得復歸故
土矣但未奉
諭旨不敢擅專謹先繕摺請
旨如果可行(臣)等即行𨕖委的當之人一面遣往一面
再行奏
聞謹
奏
覽
雍正五年十月二十六日浙閩總督(臣)高其倬謹
奏為奏
聞事竊查臺灣總兵陳倫烱操守頗好辦事亦勤安平
協副將康陵自到任以来實能大改舊習破除情
面辦理俱為好官但(臣)訪聞得二人因爭欲見長
意見不和(臣)正在細察其實近據康陵詳稱安平
礮臺用木為架不如改用磚石壘砌堅固經久(臣)
諸事為經久之計原不妨各出己見參酌期於極
妥但(臣)細審二人之文皆中含不平之氣則其不
和是實(臣)現在密行勸飭務令和衷不可存絲毫
爭勝之心彼此之見應俟看伊等果能照行與否
再行詳確奏
聞但(臣)思臺灣係海外要地鎮協俱武職大員若彼此
不和則於營伍地方不但無益且更有損不於其
細微初起之時預早調劑恐久必致貽誤(臣)愚昧
之見康陵雖係福建人原是陸路水師不熟(臣)請
先行調移仰乞
皇上於各省記名水師副將或參將之中
簡放安平協副將一員將康陵不拘何處移調陸路副
將似為妥協至陳倫烱雖現居官亦好然看其才
具器量於臺灣尚覺任過於才(臣)亦乞
皇上俟
睿鑒酌有勝任之員仰祈
簡放或將陳倫烱調别處水師則仍是一好總兵抑(臣)
更有敬
奏者臺灣總兵之任
聖心時厪
睿慮實一時未得其人(臣)亦於閩浙總兵副將中細看
未見有確能勝任者(臣)思臺灣總兵因管有水兵
故必於水師人員中求之但水師人員為數不廣
得人實難又查臺鎮所轄之地皆高山平埔與内
地陸路之邊海者無異即兵亦皆内地撥去陸路
之兵惟安平一協是水兵有一熟諳水師之副將
專管又有將備佐之儘可料理總兵如浙江提督
之統轄亦儘可管理其總兵之任即放陸路之員
儘可勝任不必慣熟水師之人敢乞
皇上於各省陸路之中已做總兵一二年試有成效之
奏
既不能辨其是非曲直莫若二人並調洵良策也
將朕所批一切訓誨之旨俱令常賚知之
同日又
奏為奏
聞事竊查今年自春夏至秋末福建海洋俱各平静近
據南澳鎮左營守備稟報據廣東省護理守備事
千總許元報據樟林港李財生等呈稱伊等合駛
小蝦船二隻十月十三日出海採捕駛至雲蓋峙
花嶼洋面被賊數十坐&KR2919;船將伊等二船刦坐將
&KR2919;船舵水放回並無哨船救追駛至福建將軍澳
十四日刧大商船一隻十五日又刧一隻仍拏伊
船中水手杜阿利一人幫他駛船將伊等放回等
語(臣)當即分行各營嚴密追捕并查該管將弁揭
參隨准提(臣)藍廷珍咨稱伊曾任南澳數載彼處
洋面甚悉雲蓋峙邊並無花嶼地方且雲蓋峙離
福省之將軍澳有五垵之遠此時北風盛𤼵十三
日盜賊刧坐蝦船本日斷不能到將軍澳又於十
四十五日刧坐商船所呈定有别情巳檄行詳查
等語(臣)以賊刧商船無論閩粤只是竭力查拏嚴
飭弁兵追捕又經續行各營嚴緝務必究出實跡
兹據署銅山營參將李燕稟稱已差密訪有廣東
澄海縣外埔鄉賊夥楊阿亥等在漳林港外坐牽
風船一隻出洋在澄火垵刧商船一隻等語(臣)又
飛委幹員密往會拏所有情節(臣)謹繕摺奏
聞謹
奏
擒捕盜賊猶如鷹鸇之逐鳥雀何暇分别此疆彼界耶
督令嚴緝務獲
硃批諭旨卷一百七十六之七
欽定四庫全書
硃批諭旨卷一百七十六之八
硃批高其倬奏摺
雍正五年十一月十七日浙閩總督(臣)高其倬謹
奏為奏
聞事竊照十月内(臣)據南澳鎮營報稱有洋盜在雲蓋
峙到將軍澳刧坐鄭廣利等船隻後又經報有洋
盜在洋刧鹽船戶吴德隆船隻帶去水手杜阿利
一名(臣)隨嚴飭南澳銅山鎮營各員搜拏兹十一
月十五日據南澳鎮左營游擊禀稱所差弁兵躧
到廣東普寧縣地方拏住此案賊夥李阿才李阿
皆黃阿鳳三人因普寧縣借去訊供俟訊畢另解
外又拏獲盧阿利李武臣王阿熊三名解赴水師
提督兹准提(臣)藍廷珍咨訊問盧阿利據供是廣
東海陽縣人盜首係洪伯封共四十四人九月十
三日夜在廣東潮陽鳳規港坐&KR2919;仔船十四日到
臨浦港口刧坐鄭廣利鄭財源繒船二隻分坐不
是在將軍澳彼時洪伯封帶二十三人坐一隻洪
阿福帶二十一人坐一隻伊在洪阿福船上九月
十六十七日到福省將軍澳洋面刦魚船一隻又
刦吴德隆鹽船一隻水手杜阿利是願入夥的隨
回廣東到神泉二十四日洪伯封刧杉木船一隻
即帶人換坐去了小的隨洪阿福因船上無米散
了黨洪阿福原在惠來縣東門住洪伯封是揭陽
縣白塔鄉人拏獲之李阿才等皆係同夥器械有
牌刀竹篙鋛百子銃散伙時丢下海去了此器械
俱是揭陽綿湖寨監生莊相老出錢買的等供除
批臬司研審實情查揭將軍澳失事二船該管各
員參
題并飛飭該營再速上緊務拏盜首洪伯封洪阿福
及窩主監生莊相老各夥盜兼咨移粤省會拏外
所有已獲盜夥供吐情節(臣)謹繕摺奏
聞謹
奏
緝盜禁姦若稍涉疎縱非比容隱屬員之過希朕寬貸
汝也
同日又
奏為奏
督印務二次人尚老成隨飛用公文委其署理金
門鎮總兵印務厦門係其必由之路一面密寫一
字并寫一委護水師提督印務照會遣人密送令
其密行帶往到厦門之時細看提(臣)藍廷珍病體
如何若已全愈伊即前往金門署理若提(臣)病體
雖好尚未全愈可在厦門看視其病俟全愈時再
往金門若提臣病沉即在厦竟幫助料理營務倘
有事故即行護理提篆巳飛遣前去今(臣)所遣到
厦門之人已回提(臣)藍廷珍病體已好但尚覺軟
弱謹將情節奏
聞抑(臣)更有請者提(臣)藍廷珍病雖漸愈秉賦亦壯但
年已六十之外恐將來舉發厥暈加重厦門地方
關係緊要(臣)愚昧之見應行預籌(臣)看金門鎮離
厦門最近現在金門鎮總兵林秀雖有征臺功績
水師亦熟惟是性情輕浮向有貪名(臣)已遵
旨酌令起身
陛見(臣)仰懇
皇上簡一可任水師提督之人就近補授金門總兵以
備接辦提督事務庶緩急可資彈壓(臣)謹繕摺
奏請伏乞
睿鑒謹
奏
水師大員皆在閩粤閩省係爾所屬地方粤省乃貼近
隣封其賢否豈有全無聞見之理若漠然不關全諉卸
於朕朕又不能就近驗試倘致誤用貽害地方爾能辭
其責乎念之殊為寒心至於林秀原無足取所以日前
曾經有諭金門較之海壇尤屬緊要設以朱文謂可更
替即應奏行如以為不可宜將何員調補之處亦當陳
請乃悉置之莫定現任者不能勖勉教導因材器使後
進者亦不能作養鼓舞拔置上列但言林秀之短以為
不克勝任金門或係陸路之缺他省督臣猶可代爾訓
練好員前來更替無如水師各營皆爾所屬爾不訪求
搜羅令朕從何覓人以應似此潔已獨善全不體諒朕
躬恐身名喪失之憂行將及矣
同日又
奏為奏
聞事竊照福建泉漳二府民間大姓欺凌小族小族亦
結連相抗持械聚衆彼此相殺最為惡俗(臣)時時
飭禁嚴查今查得同安縣大姓包家與小姓齊家
彼此聚衆列械傷殺署縣事知縣程運青往勸被
嚇潛回隠匿不報該營游擊亦不行禀報殊屬溺
職(臣)一面具疏嚴參外閩省此等惡習必加嚴懲
嗣後方知警戒斂戢(臣)亦一面委員嚴拏為首糾
衆行兇者即行杖斃以懲惡俗餘者懲戒料理所
有情節謹先繕摺奏
聞謹
奏
空言自屬可聽實行殊未能信覽奏徒令朕觸目煩心
耳
雍正五年十一月十九日浙閩總督(臣)高其倬謹
奏為奏
其彼此協同盡心料理務令營伍地方十分妥貼
安靜恐厪
聖懷(臣)謹將情節再行繕摺奏
聞謹
奏
顏光旿何如觀其奏對甚覺明亮周詳
同日又
奏為奏
聞事竊查福建陸路提督丁士傑到任之始於營伍頗
為經心料理近聞耽於逸樂不專心公務以致營
伍漸弛且更貪取小利將弁兵丁不服不畏與其
向在京城舊識之人夥同販馬散賣各營以勢制
壓每馬一匹向日十六七八兩不等者今俱要按
照部價庫平二十二兩一匹近因軍政借部冊名
色每營按派十二兩八兩不等又向來提督有親
丁名糧八十分以為養廉前任提督吴陞發出四
十分與營中只存四十分丁士傑要復舊數仍不
肯俟糧出陸續扣補尋事借革兵丁名糧所革之
糧不容營中頂補盡行扣起又減馬糧合標不服
又近有提標前營兵丁黃宇強割民人王貫之田
被獲送縣有管隊魏三餘丁黃佛同兵丁等搶犯
打傷王貫及至該營遊擊傅為宿送縣將黃佛責
枷又有兵丁將枷犯擡去提督丁士傑不參傅為
宿當將兵丁止行棍責又提標兵丁歴有抗糧之
習近因提督寬縦抗納益多(臣)過蒙
皇上格外隆恩不因丁士傑曾經(臣)保舉敢袒護容隱
(臣)看丁士傑實不勝提督之任謹先繕摺
奏參至不能嚴管兵丁之遊擊傅為宿及署晉江縣
知縣蘇本潔(臣)另會疏
題參謹
奏
覽奏已有旨矣
雍正六年正月初八日浙閩總督(臣)高其倬福建
廵撫(臣)常賚廣東廵撫(臣)楊文乾謹
奏為遵
旨定議先行具摺奏
聞事竊(臣)等欽遵
諭旨將洋船貿易之人留住外國之處會摺議奏欽奉
硃批詳細
訓誨并令(臣)等定議先行繕摺奏
聞欽此(臣)等謹遵
旨會同再議得嗣後福建廣東凡出洋船隻俱令地方
官嚴查船主伙長舵工頭椗水手并商客人等共
若干名開明姓名籍貫分取族隣行保出具切實
保結再令同業三船連環互結該地方官一面給
與印照一面加結造册冊内逐名開寫年貌申報
督撫并該管文武各員俾其照此查驗督撫再行
頒到海洋事宜内載康熙五十六年定例所去之人留
在外國將知情同去之人枷號一月仍行文外國
將留住之人解回立斬等因後奉
聖祖仁皇帝有令回内地之
旨准行之後(臣)等欽遵傳諭到彼處之時定限一年如
有願回之人不論年分遠近俱准其附船回籍查
明交地方官點騐查管不許復往如一年限内不
覺之日官民俱照容留逃人例議處治罪此定例
立限之處多寫傳單𤼵交出洋貿易商人令其帶
往曉示如此則先去之人可以依限回籍而現在
前往者亦不敢再留異地矣是否可行(臣)等謹遵
旨先行繕摺具
奏伏乞
睿鑒裁定另疏具
題謹
奏
具題到日有旨
浙閩總督(臣)高其倬謹
奏為奏
聞事竊照開洋一事經(臣)
奏請仰蒙
聖恩准行欽遵在案(臣)隨行令凡飄洋船隻務令將船
上人數據實造報先取族隣地保不敢稽留外地
甘結地方官加具印結并填左右箕斗再令海口
文武各員查驗明白方准放行檄行各屬并張示
曉諭已經數月有餘續於雍正五年十一月十三
日(臣)准到提(臣)藍廷珍咨稱據洋船戶陳國泰等
舖戶張喻義等呈稱舵水人等終年操駕手皮粗
厚羅紋不明箕斗難辨且通船數十人臨時開棹
不無死喪病故另行雇募原結難符箕斗不對至
貨客多有别州越府之人臨時搭船令回取結勢
必稽遲風&KR3078;請於出口之時將船内舵水貨客姓
名年貌籍貫逐一造報同殷實行家具結赴厦門
同知及水師提督中軍衙門存案入口之時如缺
少一人遺留外國重甘罪責等由又據管理海關
事原任驛鹽道陳豫朋詳同前由(臣)行司道詳議
隨據會詳在厦行保多係有身家之人舵水商客
責成該船戶具結仍著各行保船戶五名互結送
厦門同知及水師中營衙門查驗日後回棹時按
册查點倘有互異將原保結之行保船戶嚴治其
罪以此責成則船戶不敢容其冒頂而箕斗似可
免填亦可不必取具隣族保結矣等因(臣)隨批水
手人等牽篷扯索箕斗不明免其填註至取隣族
地方保結一節通飭巳經數月何以俱不遵照取
具此時方以風&KR3078;為巧飾之詞且商客船主皆泉
漳之人居多相離不遠俱行仍令取結批行去後
近聞各商客仍有以坐失風期有誤客貨為詞在
厦具呈請詳者似此奉行巳數月之久相隔地遠
者不過數百里乃竟不回縣取結延至臨時欲以
誤期誤貨脅制冀免以便營私(臣)斷難任其借端
脅制遂其刁計所有情節(臣)謹詳行繕摺奏
聞謹
奏
堅執不移甚善魯論云民無信不立凡百處悉宜如是
無可疑者當此創始之際稍若游移將就向後法不行
矣誤貨誤期皆伊等自誤與人何涉
同日又
奏為奏
聞事竊(臣)訪得興化府莆田縣軍犯郭允宣原係武舉
恃家富族盛霸惡強横為害地方犯事發配山海
衞令人頂替又復報死潛回從前數年躱在鄉中
教人拳棒近因年老事久常常回家潛住通縣之
人俱畏其族強勢大不敢舉首至於府縣衙役營
兵頭目人人交厚百方為之隠蔽(臣)近訪其回城
度歲密令遊擊李蔭樾躧實拏獲據供係先以人
頂冒後報病故康熙五十七年逃至京中居住五
十八年逃回福建先年原教拳棒近日老病無曾
教人等語除(臣)已行具
題外所有情節理合繕摺奏
聞謹
奏
斯舉甚屬可嘉事事咸肯似此留心整理何慮地方殘
穢不除風俗不美郭允宣亟當處死以為不法者戒
同日又
奏為奏
聞事竊查福建人情愚悍輕浮好事凡有喧閙一唱百
和泉漳二府尤甚雍正五年十二月十一日學(臣)
程元章在漳州府教場考試馬箭因人擁擠軍牢
執鞭趕打誤打著武生何衝斗衆生童人等遂因
此喧鬧丢擲瓦石其所以如此之故因學臣矢意
拔擇實才凡武童必要其弓箭好漢仗可觀者方
看策論取進其年老弓箭不堪者俱止令射一二
箭即行攔下不令再射無知之徒因此懷怨遂借
以洩憤而好事之人亦相附和似此惡習大干法
紀而生童如此尤可痛恨除當時學(臣)程元章已
令提調拏獲棍童徐仲顏英林鳳等七人(臣)據各
屬員禀報業巳飛飭地方官盡力嚴拏詳行研審
務得實在為首之人盡法嚴擬重懲另行具
題外所有情節(臣)謹先繕摺奏
聞謹
奏
好朕已聞之業經有旨矣
同日又
奏為奏
聞事竊照水師提(臣)藍廷珍患病情形經(臣)具摺
奏明續於雍正五年十二月二十三日(臣)所遣往問
視提臣之把總胡楷稟稱提(臣)藍廷珍病已全好
見屬員辦事如常該把總面見惟氣比前少弱今
年正月以来比前全好所有情形(臣)謹繕摺奏
聞謹
奏
藍廷珍病巳全愈業既聞之矣水師提督一任仍當留
心預擇克勝之人朕亦時時在念此缺實屬緊要
同日又
奏為奏
聞事竊查閩省同安縣大姓李姓陳姓蘇姓莊姓柯姓
合為包姓小姓各雜姓合為齊姓彼此聚衆列械
格鬭互相傷殺一事經(臣)將不行報出之署同安
縣知縣程運青署同安營遊擊孫濂
題參(臣)看原任臺灣府知府孫魯雖不勝臺灣之任
然人頗明白歴練隨委令前往辦理又委延平協
右營遊擊張起雲往署同安營遊擊事務福州城
守營守備王振署理同安營守備事務
命往候補知縣吴永權署理同安知縣事務令會同將
為首之人查拏嚴審又將(臣)辦理之意詳諭令其
先行嚴切曉諭如仍敢蔵匿不出聽審即著兵役
嚴拏為首之人加倍重處兹據孫魯張起雲等稟
稱到同安嚴行曉諭數日之後其大姓小姓各為
首之人俱皆一一投出聽審隨將大姓為首之李
邦小姓為首之葉祖𫝊皆行監禁餘兩邊幫附為
首之人俱分别拘候(臣)已令興泉道張廷枚同孫
魯會同地方官研審實情分别嚴懲另行具
題請
旨以警愚悍外所有兩姓為首之人𤼵審情節(臣)謹先
兇頑慣盜然(臣)細訪此族中平日為之主持暗提
線索者乃係李衷是原任參將李若驥之兄捐納
貢生一切爭鬭皆伊主持一切訟盜皆伊護庇若
此事據外面情節止處李邦不處李衷仍不足以
警戒姦頑今拘審之時李衷已令到案(臣)必究其
平日惡蹟另行嚴懲(臣)之愚見嗣後凡泉漳生事
之大族細訪察其如此暗提線索之人及敢於率
𤼵之人地遠勢孤亦必不能倡和為非再泉漳二
府向因防海寇家家有刀鎗器械自守遂沿為積
習以為故然今應因此格鬭查收但地方守令及
營汎員弁若不善於辦理稍假手胥役目兵不但
滋擾而所收仍必不能清楚(臣)先揀最緊要之處
擇能辦之文武各員即行查收料理其餘以次料
理此懲戒為首之人及查收鎗械(臣)必竭力辦理
期有成效斷不因循遲緩謹一并奏
聞謹
奏
此等處要湏鼓舞屬員實心盡力方能有濟設遇一二
有爲者甫欲整理稍加振作緣耳目不明讒謗易入拘
以文法不原其情輒目之為多事喜功屬員窺見隠微
人人惟思潔身自全而已誰肯任怨冒愆勇往向前汝
等督撫操通省權衡意指所向好惡愛憎關係匪淺若
肯強勉如此力行一二年後見有成效始信朕言之不
誣也一人之精力有限如不能合衆力以為用諸務殊
難就理惟宜廣視聽勤訪察再加以委用得人則何事
不克辦集耶
同日又
奏為恭謝
天恩并陳(臣)悃事竊福建省倉穀錢糧蒙
皇上特命廣東巡撫楊文乾浙江觀風整俗使許容吏
部郎中鄂彌達内務府員外郎今陞福建鹽運使
伊拉齊等會同福建巡撫常賚徹底清查今積年
銀穀仰荷
皇上隆恩皆已一一清楚(臣)感激無地慚愧無地伏念
(臣)身叨封疆重任復受格外
深恩於此緊要重務不行清楚查辦仰負
聖恩俯慚(臣)職惟有跪懇
皇上將(臣)重賜治罪(臣)心稍以得安(臣)繕
奏之際執筆愧無一詞謹此恭謝
天恩并陳下悃伏乞
睿鑒施行謹
奏
似此虛浮套語朕殊厭覽
雍正六年二月初十日福建總督(臣)高其倬謹
奏為奏
聞事竊查福建地方自上年冬末日日晴霽今年正月
上半月以来又連皆晴天福省地暖麥熟頗早二
麥急需雨澤即稲田雖尚未至種時其田中亦得
雨水浸泡土方酥軟將来插秧易於暢茂兹自正
月二十日至二月初旬日日有雨且又甚大二麥
甚為得力現已有抽穗者百姓僉云一定有收稲
田内之水俱滿將来早稻插秧水可足用再自上
冬至今春福省米價和平惟正月初民間見無雨
恐麥不收成泉漳米價略長每石賣一兩六七錢
今得雨之後又每石仍賣一兩四五錢不等所有
情形(臣)謹繕摺奏
聞謹
奏
據奏閩省情形已悉未知汝曾聞浙豫滇黔荷蒙
上蒼所賜之雨雪膏澤否也
雍正六年四月十二日福建總督(臣)高其倬謹
奏為奏
聞事竊照福建今年二三月以來雨水甚多各府二麥
俱有八分以上收成早稻各處巳插完十分之九
所餘者現在栽插惟三月二十一二等日大雨甚
急山溪之水下來大驟福州府之西南二三十里
内稻田所種之秧水俱蓋過秧頂數寸亦有一尺
多者一日之後雨止水退稻秧依舊青茂並無傷
礙餘延建泉漳等七府俱無此大水稻田俱好至
各府米價目下每石自一兩二錢起至一兩五六
錢不等所有情形(臣)謹繕摺奏
聞謹
奏
閩省自不能全慶豐收何也吏治如斯安望嘉應俟朱
綱到任後或看有無徵驗
天道惡僞惟一派公誠方能默有感召
同日又
奏為恭謝
天恩凜遵
聖訓事竊照福州副都統阿爾賽自京回閩口傳雍正
六年正月初八日欽奉
皇上訓誨微(臣)
諭旨(臣)跪聽之下感激涕零伏念(臣)一介庸愚仰蒙
聖恩畀以海疆重任柔懦愚昧罪戾山積捫心自問夙
夜無以自安乃荷
聖主天高地厚之恩
訓誨諄諄無微不至(臣)若不警心刻骨痛自悛改不但
上負
聖恩仰且有靦人𩔖嗣後(臣)必痛改柔懦斷絶猶豫凡
辦理事務及分别屬員務立剛果一定之見不存
游移兩可之習除預備水師提督人材及稽查料
理沿海姦民之處(臣)另摺具
奏外所有(臣)感戴凜遵
聖訓情節繕摺奏
聞謹
奏
嗣後痛改與否在汝捫心自揣耳
同日又
奏為奏
聞事竊(臣)前
奏摺内欽奉
硃批顏光旿何如又福州副都統阿爾賽回閩口傳
聖諭水師提督藍廷珍年紀巳老
命(臣)於所知人内預思賢員以備將來任用欽此欽遵
伏查福建水師提督之任實為緊要藍廷珍近日
病已全好現可辦理但年已六十之外又有舊日
痰病預行選備人材我
皇上睿鑒深遠周詳無微不至(臣)謹就愚昧所見據實
詳
極為熟悉且於海疆事務甚知輕重緩急之宜能
有定見過海屢次並不暈船水師中事務亦俱知
道(臣)以為可預備水師提督之用福寧鎮總兵顏
係總統調度之人不比將備必要衝風破浪然遇
有緊要之處亦須身到目擊則指麾更為親切而
將士愈加奮勉若才勝提督之任又能不暈船乃
以上四人(臣)所知之中俱係好者就(臣)愚見若預
備水師提督之選(臣)以為王郡為首可備任用阿
爾賽次之顔光旿又次之朱文又次之其實料理
營伍以阿爾賽之才具與顔光旿之諳練相較原
不相上下但(臣)細查人之不暈海船可以操演而
能即閩省水師之中生来毫不暈船者千百人中
不過數人其始終暈吐操演不來者千百人中亦
不過數人其餘皆漸漸操演久之自能不暈顏光
旿年紀亦大似難操演阿爾賽年力壯盛可以操
處嚴密實在扼住盜艘之咽喉并可查盜窩之根
脚現在總兵陳祖訓居官及才調俱係中平不勝
此任(臣)查海壇一鎮其緊要比南澳少差(臣)謹仰
繕名摺恭呈
聖覽仰備
睿鑒謹
奏
水師列名一摺留覽斯不過就汝目前所見而言將來
亦不可固執謂巳有此摺在大内也
同日又
奏為欽遵
聖諭事竊照福州副都統阿爾賽回閩口傳欽奉
聖旨中國民人過海到外國居住有十年十數年者回
来沿海居住造捏無影浮言煽惑人心無識愚人不
辨是非有從之妄行者亦未可定似此應密諭地方
官巡查訪察有此等之人不可令在海邊居住當遷
移之於内地散其隨附妄行之黨不但内地清靜即
外國聞之亦生警懼矣欽此(臣)謹欽遵
聖諭除密行兩司沿海道府廳縣各鎮協營文武密查
細訪并密咨會撫臣水陸二提臣嚴密察訪實力
查拏外(臣)更另自嚴密設法詳細時時加意訪查
并切諭屬員不時上緊留心一有此等人消息形
跡立即嚴拏必獲務盡根株情重者盡法嚴處餘
充𤼵腹省其有經(臣)訪拏究實而屬員不知者嚴
參重懲以絶引誘之源煽惑之弊庶惡黨無所蔵
姦外地聞而知警所有(臣)欽遵查拏辦理之處謹
繕摺奏
聞謹
奏
實力設法搜緝留心密訪始不致有疎漏空言何益勉
為之
同日又
奏為欽遵
聖訓痛自奮勉事竊(臣)前奏水師提(臣)藍廷珍患病一
摺奉有
皇上硃批(臣)跪讀之下不勝愧恧惶悚涕淚如雨雖犬
馬猶知報主况(臣)過蒙
天地之恩仰荷封疆之任寧甘犬馬之不若嗣後惟矢
此寸心恪遵
聖訓竭盡心力痛改優柔訓勵所屬將備培植水師人
材務期少有實效斷不徒飾具文至一切賢否可
任與不可任之處必就(臣)所見決定再仰請
聖鑒總之(臣)果能如所
奏與否自難逃
皇上睿照之中(臣)斷不敢一毫粉飾所有(臣)恪遵
聖訓痛自奮勉下悃謹繕摺奏
聞仰祈
睿鑒謹
奏
凡人但於晨起出戶時仰首對
天無慚晚歸就寢時捫心自問不愧斯於立身行已之道
其庶幾矣
同日又
奏為恭繳
奏摺事竊(臣)欽奉
皇上發交(臣)審周鍾瑄一案禪濟布汪繼燝景考祥等
奏摺共三件又宜兆熊毛文銓會
奏摺一件今此案經(臣)審擬業巳另疏具
題仰祈
睿鑒外所有(臣)原欽奉到
皇上𤼵交(臣)
奏摺四件理合恭繳謹
奏
此案之審擬殊屬可笑之至即斯一事據所辦理而論
若言巳知朕意所向痛改前尤實令人疑而難信也原
交四摺仍復發回爾將日前朕所面諭此案之始末情
節一一僃述與朱綱許容知之
同日又
奏為(臣)罪難逭恭謝
天恩事竊(臣)前奏摺内欽奉
皇上硃批前日閱爾續報之摺忽見有業巳奏聞之語
朕疑訝良久隨經批爾查覆今覽此奏始知到遲之
故數千里外關河迢遞漫不計算緩急先後遂逆尅
必到之期而預作是語殊欠精細欽此(臣)跪讀之下
不勝慚懼所奏之事關係緊要(臣)乃不計程途之
緩急到期之先後疎忽錯誤以致上煩
聖心(臣)實罪不可逭仰蒙
天恩仍加以
訓誨(臣)感激無地惟有愧懼戰慄謹繕摺恭謝
天恩伏乞
睿鑒謹
奏
總屬可笑絜矩之道全然未講身不居帝王之位遂不
知帝王之苦衷目不親士庶之事又焉知士庶之疾痛
朕之苦衷非但不能深知併且全不體諒安望能仰慰
朕懷耶
雍正六年六月初七日福建總督(臣)高其倬謹
奏為奏
聞事竊查福建四月以前雨水甚勻各處二麥有八分
以上收成米價平減泉漳二府尤為平減四月間
泉漳糙米每石只賣銀一兩二錢自四月末至五
月十六七日福興延建邵汀六府及福寧州二旬
無雨早稻覺旱於五月十八九至二十五六等日
各府俱陸續得雨除延建邵汀四府其稲係只種
一季者收成在九月十月其分數方定現今田禾
秀茂至福興二府之田係先種早稻六月内收畢
早稲又插晚稻九月十月間再收晚稻泉漳兩府
亦然現今此四府之早稻俱已刈穫漳州府有九
分收成泉州府有八分以上收成興化府有八分
收成福州府得雨稍微高田未透足其低田有八
分收成平田有六七分收成高田有五分收成福
寧州地方俱經得雨亦尚未透足臺灣府雨水勻
足禾苖茂盛其稻收割尚遲現在各府米價如常
甚平泉漳二府比四月之價每石又減一錢再今
施設醫藥調治現今時氣已退病者巳少所有各
項情形(臣)謹繕摺奏
聞謹
奏
覽
雍正六年七月初六日福建總督(臣)高其倬謹
奏為奏
聞事竊查臺灣道吴昌祚陞任員缺(臣)接准部文以朱
鴻緒補授(臣)又接准吏部咨開雍正六年五月初
二日奉
上諭前朱鴻緒在朕前奏稱鳳陽府原有積欠十萬餘
兩伊在任設法勸諭督催於二年之内將積欠十萬
餘兩悉行催完所欠不過數千金等語朕以其實心
辦事曾經降旨嘉奬今聞鳳陽府積欠並未全完刁
承祖接任始徵收三萬餘兩尚有七萬餘兩未曾完
納不知朱鴻緒從前陳奏是何意見著行文朱鴻緒
令其明白回奏欽此合咨等因到(臣)欽此欽遵(臣)擬
俟朱鴻緒到閩之時即遵
旨令其明白回
奏迄今已久朱鴻緒尚未到閩(臣)愚以為臺灣地方
緊要道缺既難久懸且恐朱鴻緒或係一膽大妄
誕之人即使到閩令其赴任伊若任意行為必致
貽誤(臣)因地方起見謹一面奏
聞一面俟朱鴻緒到閩(臣)竟留之省城令其明白回奏
候
旨至臺灣道一缺(臣)看新到汀漳道孫國璽前在杭州
知府任内官聲才具俱好近見其人心地明白為
人端方用之海外重地似為相宜仰祈
皇上以孫國璽調補臺灣道其朱鴻緒俟其明白回
奏之後若無虚妄之處再以道員補用(臣)謹就所見
繕摺奏
聞伏乞
睿鑒謹
奏
此奏甚是已有旨矣
雍正六年八月初十日福建總督(臣)高其倬謹
奏為奏
聞事竊查福建省自七月初旬以來興化漳州汀州建
寧邵武延平福寧六府一州之各屬有報得雨霑
足者有報得雨甚大者有報連得小雨者將來晚
稻俱可有收其雨小之處不過收成稍減惟福州
泉州二府所屬天氣甚旱除永福縣已報霑足其
古田羅源閩清安溪永春德化六縣俱報巳得大
雨晚稻將來可得五六分收成餘福州府屬之閩
縣侯官長樂福清連江泉州府屬之晉江南安同
安惠安此九縣所有晚稻十停之中田内無水竟
不能種者二三停巳種稻而乾壞者二三停俱無
收成餘四五停内有山泉及潮水浸泡者二分有
水可車潤者三分此四五停之田將來晚稻可望
四五分收成(臣)同撫(臣)朱綱現遣員詳細踏看分
别成災分數另行具
題外(臣)前
奏摺内奉有
硃批閩省自不能全慶豐收何也吏治如斯安望嘉應
俟朱綱到任後或看有無徵驗
天道惡偽惟一派公誠方能默有感召欽此欽惟我
皇上聖鑒早巳見徹
聖主睿照如神(臣)罪萬死莫贖(臣)奉職無狀深負
聖恩上干
天和下貽民瘼慚愧汗慄無地自容伏乞
皇上立賜嚴治(臣)罪以為不誠不公貽誤封疆之戒(臣)
實無詞但(臣)犬馬寸忱更有冒死仰懇
天恩者(臣)當無事之時玩廢封疆而當旱災既成之後
將難辦之處卸肩他人雖則(臣)膺重罪而(臣)仍因
此作事外之人(臣)心萬不能安萬不肯安(臣)謹垂
淚叩頭仰懇
皇上重治(臣)罪或暫留閩聽督撫差遣揀旱災最甚極
緊要之地令(臣)幫同州縣辦理一切糶賑之事事
一竣畢即正(臣)罪使(臣)心於萬分難安之中得盡
犬馬之心於毫釐死亦瞑目實出
聖主天地父母之恩(臣)不勝惶悚愧恧之至謹
奏
果肯如此誠心悔過返躬自責試觀来年
上天之錫佑必不爽也
同日又
奏為奏
聞事雍正六年四月十八日(臣)訪聞臺灣北路地方有
姦徒結盟拜把蔵有大旗二面長槍四十桿以雙
龍&KR0742;珠銀班指為號又有僧人梁懷以假辮冒為
俗人形迹可疑(臣)隨飛檄臺灣鎮道府縣密行訪
緝嚴拏會訊去後於四月二十一日據臺灣鎮總
兵王郡禀據諸羅縣知縣劉良璧訪聞縣屬茇仔
林地方有無知棍徒招𩔖結盟拜把隨經拏獲湯
完陳岳二名又續獲蘇亮賴妹朱寳陳斌魏迎魏
祖生共八名嚴訊衆供相同除蘇亮相約未到外
餘係每人出銀一兩陳斌起意招人於雍正六年
正月十三日在湯完家結父母會㰱血拜把共二
十三人湯完為大哥朱寳為尾弟三月十九日係
湯完生日又要招人拜把十八日即被拏獲等情
并據臺灣道府及諸羅縣報同前由(臣)又批令務
盡嚴拏夥黨去後於七月初七日據臺灣鎮道府
縣等各禀稱陸續又拏到蔡祖黃富方結吴竈張
夀吴科王馬四黃贊許亮林二等十人反覆嚴訙
與前獲之湯完等所供無異刺血滴酒設誓拜把
是實並無大旗長槍軍器除未獲之阿乂林生林
茂鬼里長蘇老興現在嚴拏務獲究擬蘇亮審無
入夥外查定例異姓歃血訂盟不分人之多寡照
謀叛未行律為首者擬絞監候為從者杖一百流
三千里此案雖湯完為大哥實係陳斌起意招人
應以陳斌為首擬絞監候其湯完等各犯均照為
從擬流黃贊蔡祖朱寳年未及歲應照例收贖具
禀前來又(臣)於八月初一日據諸羅縣禀報於六
月内該縣同守備楊樊訪得縣屬蓮池潭亦有棍
徒拜把拏獲陳卯一名供係蔡蔭為大哥共二十
一人隨又陸續拏獲蔡蔭林寳楊派田妹廖誠林
元洪林生周變黃戊董法石意黃富曾屘蕭養等
嚴訊係蔡蔭為大哥雍正四年五月初五日與陳
卯林寳楊派田妹廖誠周變周添曾文道吴結林
元黃富董法十三人結盟是實並未歃血又於雍
正六年三月十八日在蕭養家飲酒舊盟十三人
新添洪林生施俊郭緞曾屘陳郡黃戊蕭養石意
八人共二十一人再行結父母會拜把内周變不
到共二十人仍以蔡蔭為大哥以石意為尾弟並
無器械擬將蔡蔭照未結歃血焚表結拜兄弟為
首例杖一百折責四十板陳卯等合依為從例杖
八十折責三十板内董法石意僅十五歲應照例
量予責懲曾文道周添吴結施俊陳郡五犯嚴緝
務獲究擬又據臺灣鎮道知府亦各禀報到(臣臣)
查臺地遠隔重洋風習不純人情易動此等之事
懲治當嚴且結盟以連心拜把以合黨黨衆漸多
即謀匪之根何可從輕𤼵落(臣)擬將湯完陳斌俱
行令曉示立斃杖下以示懲警餘人照例解審問
流蔡蔭二次拜把為首亦應杖斃餘者加重枷責
押過海交原籍禁管安插隨將此意商同撫(臣)朱
綱撫(臣)意亦相同正在會同檄行(臣)又訪聞此二
案内頗有案盜在内若曾經為盜雖為從者亦難
輕縱(臣)現又飛行確查俟分别明白再行詳飭𤼵
落所有情節(臣)謹先行奏
聞其梁懷一名細令研審實係貪戀幼童故扮俗人無
為匪情由除(臣)行令查明係何項之僧照例加處
謹一併附
奏
知道了處斷俱屬合宜
同日又
奏為奏
聞事竊查福建飄洋船隻仰蒙
皇上隆恩准令前往外洋貿易(臣)隨欽遵行令厦門文
武各員將各飄洋商船人貨俱取地方官印結及
行家的保各結嚴查明白陸續於雍正五年十月
以後六年三月以前共船二十一隻由厦門出口
前往今於本年六月末旬至七月内據署泉州海
防同知張嗣昌前後共報商船戶魏勝興等一十
二船俱巳回厦共計載米一萬一千八百石餘係
燕窩海參蘇木牛皮各貨原人俱各照數回厦惟
高陞船内有原去客人康萬王之賜二人因貨賬
討不起暫留住咬𠺕吧討賬俟來年搭船回籍又
魏勝興船内載回原留住咬𠺕吧人黃龍等五人
内林哲一名在船病故林萬春船内載回原留住
咬𠺕吧人郭堂等四人謝合興船内載回原留住
咬𠺕吧人陳伯等三名高陞船内載回原留住咬
𠺕吧人郭加等十八人女眷一口小男孩二口小
女孩一口甘宏源船内載回原留住咬𠺕吧人李
從一名陳得勝船内載回原留住安南人陳茂興
等三名各等因到(臣臣)隨飛飭該管文武各員將
帶回之人詳細訊供係何年留住外地係何縣人
何處居住家中有無父母妻子詳行查訊具報去
後兹據署泉州海防同知張嗣昌查訙今巳經報
到者據訊問魏勝興船内帶回之黃龍供係龍溪
縣人在西門内居住有妻有二子在咬𠺕吧十七
年了在彼賣茶生理據朱猜供係龍溪縣人南門
外居住有妻有一子在咬𠺕吧十八年了在彼種
田據韓聘供係龍溪縣人在北門保居往有妻有
一子在咬𠺕吧十八年了在彼種園據陳厚供係
龍溪縣人在二十七都長州鄉居住有妻有一子
一孫在咬𠺕吧十五年了在彼賣草等因并詳將
載回留住外洋各民人交各地方官查明安插前
來(臣)隨批令將伊等押交各該府縣取具族地的
保嚴密收管暫令在家居住外(臣)查留住外國人
民一事自開洋一年以來詳細留心察訪近確知
他故(臣)愚昧之見詳看情節此項回來之人應著
落各該管地方官查明取保嚴管安插不許滋事
亦不許再行前往但係久住外國回来之人(臣)未
敢擅便謹繕摺請
旨伏乞
睿鑒謹
奏
俱係未經奉旨宣示以前之人應准安插原籍但須留
心察訪其情形耳
雍正六年九月十七日福建總督(臣)高其倬謹
奏為奏
聞事竊照福建省入秋各處缺雨情形(臣)巳繕摺
奏明此後各處陸續俱得小雨至八月十三四兩日
各處俱得大雨各處晚稻雖未收割看其情形漳
州府可有八分收成汀州府福寧州可有七分收
成其餘各府俱有六分收成惟福州府屬之閩縣
侯官長樂福清閩清五縣泉州府屬之晉江南安
同安三縣雖俱得雨其未插之田及巳枯之稻皆
不能有收此八縣巳據報具疏會行
題報又泉州之惠安縣晚稻亦無收成現經(臣)批查
此一縣俟另行查報再臺灣府七月中旬以前雨
水甚好田禾茂盛自七月半後至八月初旬俱缺
雨水田禾亢旱近據報呈八月十三四日俱得大
雨田稻可望收成但尚有雨水未足之處將來收
成必稍減分數等因(臣)謹將雨水情形詳細奏
聞(臣)查福建人稠田狹豐年米穀貴於他省今秋成歉
薄歲底来春價必昂長應預行酌量情形籌備平
糶米穀以平市價以備民食現在延建邵三府所
屬雖收成不甚豐足素係產米之地尚可自給汀
漳二府收成尚好漳州民雖繁多亦現有所存運
貯江浙米穀足備接濟青黃不接可無庸預籌外
其福屬之閩侯福長清泉屬之晉南惠同九縣較
他處收成更薄人民更稠將來米價必至騰貴今
總計福州府各項米穀共可得米一十二萬六千
餘石泉州府各項米共可得米四萬一千九百餘
石以備来年平糶似屬不敷此應早籌接濟(臣)再
四細思福州府應再籌備米四萬石方可敷用此
外再多備萬餘石以接濟興化府二縣海壇金門
銅山烽火各處兵民稍不足之用泉州府再應籌
備米八萬石三共應需米十三萬石計臺灣來年
例應運米五萬石撥糶泉漳二郡今年收成稍好
來年只須撥二萬石以三萬石撥糶泉州但厦門
亦屬要地應分糶一萬石以濟厦門所餘之米泉
州可得二萬石尚不足六萬石(臣)再查今年臺灣
應運糶泉漳米五萬石因泉漳米價甚平不曾撥
運仍存臺灣前酌令撥運穀十萬石易補福倉今
補倉之處且可不行祗以備濟平糶為重應趁此
冬春間仍令臺屬運米五萬石即速辦理彂運以
米三萬石運赴福州合之現存之米微覺歉少然
僅不足萬餘石亦易籌濟如此則福州平糶有資
至泉州所少之數應令臺屬將五萬米之内運二
萬石到泉其尚不足之四萬石再加接濟興化等
處之一萬石共五萬石應目下即行委員將現在
存司米價交令齎往江南買米五萬石於今冬來
春運到以備接濟如此則泉州及興化二縣各島
亦平糶有資矣(臣)現與撫(臣)朱綱商酌另行具
題辦理所有情節謹先繕摺奏
聞謹
奏
前據朱綱奏到業經有旨將江浙漕米截留二十萬石
以濟汝等之用今覽所奏閩省現存米穀情形再加以
截留之米似可從容辦理矣倘慮仍有不敷當預行奏
聞候朕更為裁酌凡事有備則無患免致臨期張惶失
措也
雍正六年十月初八日福建總督(臣)高其倬謹
奏為奏
聞事竊照臺灣地方緊要文武各員必俱稱厥職始於
海疆不致貽誤兹查現在武員之中有安平協中
營遊擊蔡徵溫寬縱兵丁不加嚴管(臣)業巳具疏
題參又臺灣鎮標右營遊擊洪繼龍才具中平不宜
海外之任(臣)現具疏請調内地另選幹員調往辦
理至文員之中知府俞存仁人甚老成明白近日
精神甚是不及事多堆滯恐有貽誤請調回内地
調養看其精神如能復舊再請酌量
題補至臺灣知府一缺甚關緊要(臣)所知者有原任
福建羅源縣知縣今陞江西南安府知府倪象愷
聖恩放授臺灣縣知縣今辦理諸事拘謹執泥展布不
開不勝臺灣縣之任(臣)冒昧保
題所舉不當不勝慚懼伏乞
聖恩將(臣)交部嚴處其張廷琰原係革職之員請仍革
職除(臣)另疏具
聞謹
奏
覽
硃批諭旨卷一百七十六之八
欽定四庫全書
硃批諭旨卷一百七十六之九
硃批高其倬奏摺
雍正六年十一月初五日福建總督(臣)高其倬謹
奏為奏
聞事竊照福建今歲秋旱福州泉州各屬晚稻乏收(臣)
因預備半年平糶欲遣員向江南買米五萬石前
已經摺
奏正在委員繕疏間於十月初十日接准部文業已
欽奉
皇上特旨命浙江截留漕米或二十萬石或十五萬石
或十萬石令浙江督(臣)李衛酌量料理運濟(臣)隨
經遍行曉示閩省軍民歡呼雷動除(臣)謹率地方
各官并據各民具呈繕疏恭謝
聖恩另行具
題外所有截留米石(臣)查目下福建米價福汀二府
每石賣一两四五錢不等比前略貴一二錢至興
泉漳延建邵六府福寧一州俱賣一两一二錢一
石米價不昂臺灣晚稻收成有七分以上各府人
情甚是安定(臣)前尚預備歲内之平糶今細看光
景情形歲内不須平糶即或近年之時省城泉州
少需平糶亦不過略為接濟各處現備米穀巳足
敷用有餘惟來年正二三四數月之内須用平糶
細算只需浙江截運漕米十萬石即足敷用(臣)業
已咨會浙江督(臣)李衛并會同委員雇船料理運
載其江南買米之處亦無庸舉行惟臺灣之五萬
石尚需補運蓋臺灣比浙江更為近便而臺灣即
運此項亦不至費力難辦所有情節(臣)謹先行繕
摺奏
聞謹
奏
所奏是已有旨矣
雍正六年十一月二十二日福建總督(臣)高其倬
水師提督(臣)藍廷珍陸路提督(臣)石雲倬謹
奏為戍臺兵丁等事竊據福建福寧鎮(臣)顔光旿鈔
呈原奏戍臺兵丁情狀敬抒管窺一摺欽奉
硃批朕覽所奏甚屬合宜可與督臣提臣會同商酌如
應具題即具夲題奏欽此欽遵會商到(臣)又水陸二
提臣亦准咨酌議移會前來(臣)高其倬會同(臣)藍
廷珍(臣)石雲倬往復詳細會商得據鎮(臣)顔光旿
奏請每營量汰馬兵八名將節省之銀分給戍臺兵
丁為盤費衣帽之用一節查臺灣共駐防馬步戰
守兵九千四百九十名皆從内地標營抽撥是内
地之兵已缺九千四百九十名之用迨至年限將
滿坐臺之兵未回而出戍之兵必須先期遣往換
替每當換替之時即有數月之久内地所有一萬
八千九百八十名之兵不在營内以是内地稍覺
兵單而閩省各營山海交錯所設兵制馬一步九
馬兵原為數無多若每營再汰去八名通省計之
數至數百各鎮協營地方營汛有衝僻之殊萬難
一例他鎮協營有不能再行減馬之處若或減或
不減又不均齊畫一彼此難以岐視且戍臺兵丁
原係案三年輪流換班其戰守均攤糧餉循行已
久俱各相安若於戍臺者加賞將來或有調遣之
處援此為例必至難行(臣)等按全省情形從長計
議戍臺之兵應仍照舊給餉但其有家口留餉之
處將五錢應改為四錢則戍兵稍裕而家口亦可
贍給所有顔光旿請量汰馬兵節省錢糧分給戍
臺兵丁之處應毋庸議又會商得據鎮(臣)顔光旿
奏稱每兵原俱留餉銀五錢贍家請將所留之銀存
於公處以為該丁回日娶妻之用一節查駐防臺
灣之兵俱係由内地各標營選有父母妻子者撥
往惟是營兵在伍無妻子之人居半是以亦有將
有父母兄弟而無妻子者亦行撥往其戍兵之餉
銀俱在臺灣散給前據衆兵公懇以家口在内地
重洋遠隔寄銀艱難請每兵每月餉銀量留五錢
以贍家口當經批司議覆并(臣)等會商相同准行
在案今顔光旿慮及戍臺無妻之兵間有逃匿議
將每兵每月所留五錢之餉如係有室家者給贍
家口如係無妻室者將每月五錢之餉交與夲管
將備留存公處俟夲兵三年戍滿回營給領以為
完娶之用等語此與無妻之兵調劑有益應如該
總兵所請嗣後將改定存留養贍四錢之銀其出
戍之兵如有父母在堂又别無兄弟侍養者將銀
仍給伊父母為養贍如有已身雖出戍而有兄弟
奉事或雖無兄弟而父母另有薄産足供養贍可
以不須此項銀两者令各營詳細查明詳報將所
留四錢之銀按月扣存著落該管將備千把公同
收貯按季造册報查俟該兵回時選委同營誠實
之兵公同料理為之營娶(臣)等不敢擅便謹繕摺
回
奏請
旨遵行(臣)等再查原奉
硃批如應具題即具夲題奏今因馬兵既不議裁則額
設兵馬數目以及每年支餉册籍俱係循舊無須
具
題合併
奏明伏祈
睿鑒謹
奏
目前且照議行候命廷臣議覆朕再加詳酌另有諭旨
福建總督(臣)高其倬謹
奏為奏
聞事竊照福建收成及米價情形(臣)前已具摺
奏明今十一月以來福興泉漳延建邵汀八府及福
寧州各處米價俱如前民情安定又恭聞
聖恩特沛截漕運濟百姓愈有所恃人情愈安米價竟
平年内毫無需糶情景即各府來年又有
皇上恩賜運來之米濟糶汀州一府不通海運亦業已
預備米穀足備來歲平糶(臣)看閩省雖冬收稍歉
目今情形不但今歲即至來歲俱必定處處安静
(臣)愚昧所知所見甚確如有不符甘受重譴恐上
厪
睿懷(臣)謹將情形繕摺奏
聞謹
奏
深慰朕懷
同日又
奏為密陳臺灣文員歴俸太久轉生懈怠情形事竊
查臺灣各文員向以三年為滿後經原任總督滿
保具
題請三年任滿之員再行加銜留任三年原意慎重
臺疆欲久留熟諳之員辦理但(臣)三年以來細察
臺灣各員情形正任前後報滿既已歴任六年而
調任之時渡海而往即須數月任滿候有缺挨陞
又或一年二年既陞之後交盤渡海又得半年總
計其前後日期大約俱得九年十年方得陞用又
臺員例不帶家口其父母妻子相隔重洋託之親
友未免繫戀意念分馳其辦理之處不免有始勤
終惰之情景雖人臣之誼公爾忘私何可萌内顧
之念但中人之情往往不免(臣)既見有如此情形
不敢不預思籌度密行奏
聞以(臣)愚昧之見凡臺灣道府廳縣各員嗣後請俱以
四年為滿加其交盤往返之期約計五年有餘俾
得陞調庶為期適中可收各員奮勵之效(臣)未敢
擅即具
題謹先繕摺請
旨謹
奏
所奏是已交該部議行
同日又
奏為奏
聞事竊查福建海關巡查之事不比他處之關但止稽
查貨税凡往來外國及臺灣船隻并外國來閩船
隻出口入口皆係海關稽查實以兼防姦宄(臣)查
福興泉漳四府福寧一州共有海關口汛三十二
處迤邐周轉不下二千餘里自巡撫辦理以來雖
專委管關之官一員辦理但以一人之心力耳目
查照二千里之遠數十口之多其勢已不能周遍
又加以洋客船水之隠蔽書辦巡攔之姦詭遂致
百弊叢生雖從前巡撫及委員衙門各遣家人坐
口監查而家人愚下之輩何能見利不移一惟吹
求商旅從不念及防姦原任巡撫朱綱到任以後
只責委員查報不遣家人前往頗為得當(臣)暫且
管理亦照之而行但(臣)細看亦尚未妥蓋從前之
不妥固多一層家人之累而今此之不妥又少一
層互查之人巡撫專靠一委員委員又專靠衆家
人雖所委之員廉慎奉公查懲竭力無如所轄之
地既遠所用之人又衆心有所不及力有所不能
稽查滲漏勢所必至僕役朦混難保其無(臣)謹思
一法總理關務應特委一道員稽查下再委府廳
總辦理令其專駐厦門總口其餘各口之在福興
泉漳四府福寧一州者於各地官員不論府廳州
縣但看其人精詳奉公者選擇分委專查彼處口
隘庶耳目就近難以欺蔽稽貨防姦事易精詳似
於海洋關税稍有裨益除(臣)一面辦理更定委查
另行具
題外謹先繕摺奏
聞謹
奏
福建海關已有旨派遣京官前來管辦到時協同盡心
料理可也
雍正六年十二月二十八日福建總督(臣)高其倬
謹
奏為奏
聞事雍正六年十二月二十六日
欽差侍郎(臣)史貽直到福州省城仰蒙
皇上天地父母之恩所有欽奉
聖諭訓誨(臣)感激無地慙恧無地敢不痛自悛改一一
敬記欽遵容(臣)詳悉另行繕摺具
奏再奉
旨交令辦審查理事件容(臣)逐一會同辦理審查亦另
行會
奏外所有史貽直到福日期謹先繕摺奏
聞謹
奏
前歲在京朕覿面開心見誠諄諄訓誨不啻百千萬言
尚不能動汝分毫今史貽直於幾千里外轉傳數句諭
旨曷敢望汝欽承痛革耶不過聊盡朕心焉而已總不
得人柰何似爾等積年老練胷中定有成見者雖曉譬
萬端竟牢不可破殊為莫觧静言思之終属朕之德薄
信淺實不足以感孚亦無怪乎諸卿也大小臣工若果
咸遵訓誨任勞任怨竭力奉公則億兆奠安化行俗美
之效計日可必其如羣然不肯何
同日又
奏為奏
聞事竊照福建米價情節(臣)前已具摺
奏明續於十一月内得大雨一次十二月二十六七
两日又連得大雨田中俱已霑足二麥青茂大麥
已有一半抽穗各府米價俱仍如前汀州府米價
自十一月中旬以來每石一两三錢有零比前又
減福州府米價每石賣一两四五錢不等但省會
之地人煙稠密每到元旦節近則米價定比平日
稍為昂長(臣)於十二月十五日以後將所存未糶
之浙江榖石於各營兵丁已酌糶萬餘石城内有
萬餘兵丁之家不買米食則近節之米價可以仍
然不長今十二月二十六七日以來已比前每石
俱賤四五分現在福建各府米價民情俱甚安静
(臣)謹將情節繕摺奏
聞謹
奏
覽閩省近日情形朕懷深慰
雍正七年正月二十日福建總督(臣)高其倬謹
奏為恭謝
天恩敬遵
聖訓切實改勉期竭寸忱事竊照侍郎(臣)史貽直自到
閩以來凡在公所會集及署室對晤時時諄切詳
細宣傳
聖訓逐一教諭反覆開導竝將其日在
禁庭目瞻心記我
皇上宵衣旰食勤求治理所以敬
天勤民惟誠惟實中外臣工視同一體之至意無不事事
示知殷殷戒勉(臣)敬聆之下沁心洽髓感激涕零
伏念(臣)一介庸愚過荷
知遇畀以封疆重任格外
寵榮涓埃無報愆戾山積
皇上屢加寬宥頻
賜矜全不但(臣)之顯榮華膴皆荷
天地生成即(臣)之名節(臣)之身族皆出
天恩所賜
憐憫保全在(臣)奉職無狀慙恧欲死乃又蒙格外
天恩數千里外
命侍從大臣仍遠加
訓誨俾(臣)猛省期(臣)悛改雖天地之德父母之心無以
至此(臣)亦忝居人列具有心性何肯甘於怙終上
負
聖恩下慙同列至為
盛世之棄物
聖主之罪臣嗣後惟有切遵
聖訓刻勵心神斷不肯存絲毫希譽之心不敢有一點
討好之念改其優柔勉其緩懦事事據實念念存
誠冀少贖前此重大之愆稍報
天地高厚之恩於萬一耳所有(臣)恭謝
天恩祗遵
聖訓情節謹繕摺奏
聞謹
奏
詳閱所奏似屬本諸天良發乎至誠但恐熟處難忘世
俗通病捨已從人大非易事雖目前偶然警醒暫以為
是柰薰染已久習慣性成不數時仍循故轍矣朕七年
於兹惟以用人為事訓誨為心看來欲貪夫廉尚易冀
懦夫立尤難朕殊惜汝何靳而不勉為
天祐之全人也今覽此奏深信汝之真切改悔而不敢信
汝之事事剛果實力奉行也勉之勉之
同日又
奏為奏
聞事竊照厦門地方為福建通省洋船出入總口澎臺
之咽喉各處人民輳集於此風習不純最易叢姦
究審理公事之職掌而起提(臣)藍廷珍在厦凡盜
賊及偷渡之人每經拏到間有即嚴打懲創發落
不即送文職衙門審理此雖於例有不符然厦門
海疆巖險之地姦宄頗有非威嚴不足以彈壓此
處地方消弭姦宄而捷速辦理始副事機此應通
變辦理者至於偶有些小訟事間亦即自發落此
處是提臣之不是張廷枚不肯聽其如此俾歸文
職辦理此處是其職分當言但未免氣象太過一
則武職性粗一則年富氣盛俱不能自返彼此漸
成不和光景(臣)現開導提臣嚴諭該道俾彼此和
衷雖外面暫從然胸中芥蔕未必能化久恐無益
(臣)愚昧之見提(臣)藍廷珍管理嚴肅於厦門有益
張廷枚應調換他處伏查福建糧道事務不繁糧
皇上將興泉道另簡老成之員張廷枚俟有道缺另𥙷
當有益(臣)謹將情節詳細繕摺奏
聞謹
奏
朕謂另調道員抵任之後藍廷珍勢處不得不相和好
更無煩朕加批訓倘或仍至於不睦其過必在文員汝
但切戒李玉鋐可也
同日又
奏為奏
聞事竊照福建地方於今年正月初九等日俱得大雨
各處所種二麥甚是芃茂十分之中已有三四分
秀穗者正月以來泉州各屬縣因臺米常到又聞
皇上賞給之江浙漕米不日將次運到米價每石又賤
於前細米一石只賣一两一二錢粗米一石賣一
两五六分漳州興化二府與泉州相似福州省城
細米每石賣一两三錢有零粗米每石賣一两一
錢延建邵三府之細米每石賣一两一二錢汀州
府細米每石賣一两三四錢福寧州細米每石賣
一两二三錢各處米價俱極和平春雨俱極普遍
所有情形(臣)謹繕摺奏
聞謹
奏
覽奏春雨情形朕懷猶未寬慰必也封疆大臣諸凡政
務能蒙
上天許一是字則雨𤾉時若可預期不爽朕然後方釋顧
慮之念也勉之勉之
雍正七年二月初八日福建總督(臣)高其倬謹
奏為奏
聞事竊照福建自入春以來雨水甚足二麥茂盛(臣)業
已將情形繕摺
奏明兹於正月二十八日至二十九三十日天降瑞
雪地上積至四寸有餘福省地暖難得有雪而地
上存積數寸尤不易見實為瑞兆年穀豐盈之應
衆口同詞皆以我
皇上敬
天勤民誠意感孚所致海隅億兆咸荷
高厚之恩共有盈寧之慶所有瑞雪情形(臣)謹繕摺奏
聞再浙江截運漕米現據福省遣往押運之員報稱已
運到一萬五千餘石泊收五虎門外(臣)現分派貯
糶各處米價又更平減謹一并附
奏
切戒肆志但以誠敬二字對
天直待秋成後方可言盈寧之慶也汝於去春亦曾具有
如此一奏至收穫時乃大相懸殊於心能無愧乎朕觀
汝等亦知勤學立品然不免狃於私懷自為究於大公
至正天道人理茫然未喻奈何奈何此時不過將雨雪
情形據實陳奏一無增減則已奚庸鋪張如許夸詞設
似滇豫兩省連歲豐收又不知作何形容矣朕殊代汝
慚怍而兼為汝懼也
同日又
奏為恭謝
天恩事竊(臣)於雍正六年十一月初五日於(臣)
奏事摺匣内敬繕恭請
聖安一摺恭請
聖安又將(臣)與戶部主事管志寧議論之情節具摺奏
聞(臣)以為分處進
呈又於摺匣内敬繕恭請
聖安一摺竟不思係同日拜發之事(臣)大不敬謹之罪
重不可逭仰蒙
皇上格外天恩不加嚴譴
命怡親王令(臣)齎摺家人持回(臣)跪看仰承之下感激
愧恧無地自容雖肝腦塗地不能上酬
高厚之恩(臣)無任惶悚戰懼之至謹繕摺恭謝
天恩謹
奏
𩔖斯謬誤皆莫之為而為實默有主之者不知返求諸
夲愧恧何益戰慄惶悚無非虛文即如肝腦塗地等語
雖出誠切何補於朕躬亦何濟於地方生民耶要當遠
大是務用心探夲尋源於合天理對幽獨處著力毋在
區區拘謹邊耗費精神今歲秋冬之間朕看劉世明若
於閩撫一任猶屬妥協地方無事意欲召爾同管志寧
來京俟到時再面加訓誨但尚在未定臨期候旨行
同日又
奏為奏
聞事竊(臣)署理福建巡撫印務兼管海關税課所有(臣)
管理月日内徵收正額盈餘及一切火耗擔銀各
雜項(臣)俱逐一造册悉行交新撫臣查收業經具
奏今計(臣)管關三箇月零八日共收正額并盈餘税
銀四萬五千三百三十四两零連前撫(臣)常賚朱
綱所收正額并盈餘銀共一十萬六千七百三十
四兩零通計雍正六年全年共收正額銀七萬三
千八百五十七兩零盈餘銀七萬八千二百一十
兩零尚有商漁船樑頭徵收未完銀二千九百六
十二兩零俟催完亦應歸入盈餘之内共應盈餘
銀八萬一千一百七十二兩零又從前常賚朱綱
任内所有火耗擔雜及家人伙食鹽菜等項銀除
支用公事外其存剰者俱經前撫臣各自行收用
尚存觧銀水脚等銀六千三十三兩零(臣)任内所
收火耗擔雜伙食鹽菜等項銀除辦巡撫衙門公
事等項用銀二千八百三十五兩零又應除觧銀
水脚等銀二千七百五兩零及管關同知張嗣昌
養廉暨各家人巡役工食外(臣)署任内淨存應得
耗雜等項銀七千餘两(臣)謹逐一將支存細數造
册移交撫(臣)劉世明查明此七千餘兩亦歸入盈
餘數内共計盈餘銀八萬八千一百七十二兩零
再合正額總計雍正六年海關共收正額并盈餘
銀一十六萬二千二十九两零再(臣)所管尚有自
雍正六年十二月二十七日至七年正月初三日
計六日之銀俟各口報齊查明再行造册一并移
交撫臣查核再未完樑頭項下尚有應完耗銀三
百四十餘兩應俟接管之員隨正徵收統歸盈餘
數内所有情節(臣)謹繕摺奏
聞謹
奏
覽
今命準泰來閩管理税務諸凡儘力助之
同日又
奏為奏
聞事欽惟我
皇上立賢無方因材器使雖廢員之中其才守尚有可
取者無不搜求再試使之改過自新内外臣工咸
知感激奮勉(臣)所知者有原任福建陸路提標右
營遊擊孫濂因署同安營遊擊事務將包齊二姓
列械傷鬭之事未行實報經(臣)
題參革職但其人居官操守頗好辦事謹慎勤苦尚
有可用又有原任臺灣淡水營守備鍾日陞因違
例頂替班兵郭元等四名經(臣)
題參革職提審其前在守備任内不避勤苦管兵有
方前帶兵進𠞰番人甚有膽勇以上二員(臣)不敢
因係(臣)所參之員隠沒其微長謹據實奏
聞仰懇
天恩或准令引
見伏乞
睿裁謹
奏
該部察議具奏
同日又
奏為恭謝
天恩事雍正六年十二月二十六日(臣)齎摺家人回閩
捧到
皇上賜(臣)哈密瓜一箇(臣)郊迎至署恭設香案望
闕叩頭祗受訖伏念(臣)一介庸愚仰荷
聖恩畀以海疆要任涓埃無報愆戾山積不勝慚懼悚
刷以冀稍酬
高厚於萬一耳為此繕摺奏
謝謹
奏
覽
同日又
奏為恭謝
天恩事竊(臣)齎摺家人於雍正七年正月十四日回閩
捧到
皇上賜(臣)
御書福字一幅貂皮三十張平安丸一千圓湯羊一隻
(臣)即出郊跪迎至署恭設香案望
闕叩頭謝
恩祗受訖伏念(臣)至庸至愚仰蒙
知遇受任封疆纖毫無能報稱愆戾滋多屢荷
寬宥洪仁撫已自慚措身無地乃蒙
奏
覽
同日又
奏為恭謝
天恩事竊(臣)齎摺家人於雍正七年正月二十九日回
至福州省城
奏摺匣内蒙
皇上賜(臣)黃辮荷包一對(臣)謹望
闕叩頭謝
恩祗受訖伏念(臣)身任封疆重寄辦理無能夙夜慚悚
乃蒙
聖恩疊加
賞賜拜領之下不勝感激愧奮惟有痛自黽勉刻勵公
誠以竭犬馬心力仰報
洪慈於無盡而已(臣)謹繕摺恭謝
天恩伏乞
睿鑒謹
奏
朕之賞罰要在汝等自問耳於心無愧罰亦何辱於心
有歉賞亦何榮或因人而賞或因事而罰朕惟虛已應
物而已實無容心於其間也
雍正七年三月初十日福建總督(臣)高其倬謹
奏為奏
聞事竊(臣)接准戶部咨雍正七年二月初二日内閣交
出奉
上諭據南澳總兵許良彬奏稱南澳為閩粤要區孤懸
海島田地無幾産米有限全賴内地買運接濟兵食
(臣)所轄親標右營屬於廣東已經兩廣督(臣)孔毓珣
發銀一千二百兩買穀二千石以備借給兵丁惟左
營屬於福建尚未舉行請將(臣)之俸金及隨丁項下
銀兩捐買穀二千石并建倉厫發交左營將弁積貯
以備借給兵丁等語南澳遠隔海島自應預籌積貯
接濟兵食今許良彬奏請捐俸買穀伊所有俸金原
以供其食用何能辦理公事著動支閩省藩庫銀一
千二百兩給與許良彬循照右營之例買貯穀石以
備左營兵丁借給之用朕思右營屬於廣東左營屬
於福建孔毓珣為海疆計如此辦理不識高其倬亦
曾聞之否乎或高其倬之不倣傚辦理者亦别有善
策乎朕俱不得而知矣著諭令高其倬知之欽此欽
遵移咨到(臣)跪讀之下慚悚無地伏查南澳為兩
省巖疆兵食甚關緊要(臣)蒙
皇上聖恩畀以福建總督重任何敢不思預備(臣)於到
閩之時恐南澳兵民乏食隨經撥米三千石穀一
千五百四十九石運到南澳令該鎮及左營遊擊
存貯以備借糶後值連歲彼處米貴(臣)前後陸續
將截漕買運并臺灣碾運等項米穀或令將備或
令文員押運前往源源不斷接濟共計米二萬九
千四百七十七石零穀一千五百四十九石令先
後接續隨時借糶兵民不但左營之兵閩省之民
不致匱乏即右營之兵粤省之民亦俱俾其借糶
上年夏間南澳存貯之米穀尚有數千石未完(臣)
即恐稍有不接又撥米三千四百五十五石零穀
五千二百石復往預備現今除米糶借外於夲年
二月内據報現存左營穀四千二百石右營穀一
千石左營存貯未動之穀較之粤省買備右營之
二千石尚屬加倍右營并貯有閩省穀石嗣後稍
有借糶(臣)又即撥貯存備(臣)因南澳左營之榖現
有預備是以未經發銀買貯今此總兵許良彬籌
買穀石(臣)請無庸另買即於前項存穀内酌數存
留修倉收貯設有一時更多需米穀接濟之處(臣)
再隨宜撥運前往接濟所有情節(臣)謹繕摺奏
聞謹
奏
另有旨諭部此奏殊屬巧辯
同日又
奏為奏
聞事竊照福建水師提(臣)藍廷珍向有痰疾近又舉發
雖精神尚健然多卧病不出署辦事提督任重厦
門地方緊要(臣)已寄信密令南澳鎮總兵兼署金
門鎮許良彬前往厦門照看提臣之病體兼彈壓
地方俟提臣之病稍痊再回鎮署所有情節(臣)謹
繕摺奏
聞謹
奏
此舉甚是許良彬即將來接替藍廷珍之人也密之勿
宣
同日又
奏為奏
聞事竊查福建自二月中旬下旬以來連得大雨三月
初旬晴霽應時二麥已有刈穫者收成約八分九
浙江者於二月内五萬石業已全到江南者已到
三萬二千餘石尚未到者一萬七千餘石亦有信
來不日即到(臣)現酌量各府米價之低昂需米之
緩急分行撥給閩疆百姓無不感戴
皇仁歡呼叩首各處米價平減之至此皆仰賴
皇上賜米截漕之恩至江浙截漕之米難以過夏久放
(臣)現與撫(臣)劉世明商酌令福興泉漳四府俱以
一两一錢一石糶給兵民仍留有餘以備四五六
月之接濟所有情節(臣)謹繕摺奏
聞謹
奏
覽
同日又
奏為奏
聞事竊照福州城守副將馬召南自到任以來管兵極
嚴凡所辦理營伍之事井井有條(臣)標中軍副將
仇元正調往雲南(臣)令其署理(臣)標中軍事務一
切俱能實力辦理管東弁兵甚是嚴明且能有斟
酌人亦明白實属賢能之員(臣)愚昧之見以為係
可用之才謹繕摺奏
聞謹
奏
馬召南曾經侍衛班内行走朕所熟識者心胸猶屬明
白安静和藹循分守已是其所長乃巧黠善柔之流若
言能管兵嚴明或到閩奮志勉勵亦未可知前在廣西
一任諸務懈弛原欲予以斥革因念無大過且係
皇考時年久進士姑從寬調補今職兹覽汝破格保薦朕
殊為驚訝莫非脱胎換骨乎馬召南何能如是竒特向
後宜再加試騐或恐見伊儀表文雅又兼平易近人較
之武弁中之粗俗愚戅者不同故爾頓生識拔未必留
心詳察其行為耳凡人之更改遷移雖不可限定然質
地心性亦未能一旦變換遂至迥異此奏朕究不以為
然
雍正七年三月二十七日福建總督(臣)高其倬謹
奏恭請
皇上聖安
朕安
有旨命汝於閏七月起程來京候部文到日遵行
同日又
奏為奏
聞事竊照福建水師提(臣)藍廷珍舊疾復𤼵未能出署
辦事(臣)寫字與南澳總兵署金門鎮事務許良彬
俾其到厦門看視彈壓之處已經繕摺奏
聞(臣)又遣人往問據禀於三月初五日到厦親見提臣
病已漸愈雖面瘦氣弱而精神尚好已出署考騐
過各官一次等語近又經各處禀知提臣病更大
好如常辦理行走所有提(臣)藍廷珍病痊情節(臣)
謹繕摺奏
聞謹
奏
覽奏知道了頃據藍廷珍奏請陛見朕料其病必大痊
矣
同日又
奏為奏
聞事竊照琉球國進貢使臣向例到閩有福州海防同
知衙門陋規二千兩(臣)前已查明革除業經
奏明嗣後又查有管海關之委員及城守營亦各有
陋規二百餘兩復經裁禁近訪得琉球國人給看
舘及前站各色之人銀錢看鈔報及(臣)等省報適
撫(臣)劉世明到(臣)署(臣)隨說知即同撫臣各飭令
新任之海防同知李錫爵嚴查隨據禀稱即已將
節(臣)謹繕摺奏
聞謹
奏
覽
同日又
奏為奏
聞事竊照福建汀漳道朱鴻緒前經奉
旨令往江南清查積欠錢糧近(臣)接准部文汀漳道缺
奉
旨以福州府知府楊宏緒補授欽此欽遵(臣)查朱鴻緒
雖到任未久其辦理地方事事身親一一切實料
意冐昧陳
奏今實見其如此不敢有誤人材倘
皇上江南查欠之差可另得人或朱鴻緒清查事竣之
後仰懇
聖恩仍用之福建(臣)敢保其於海疆必有大益再(臣)前
據朱鴻緒詳報原任臺灣府同知王作梅原任閩
縣知縣李芬欲保往江南帶令查欠懇行具
題(臣)查此保帶人員雖經奉
旨令伊等舉出然係仍令
敢壅於上
聞(臣)謹將情節一併繕摺奏
聞謹
奏
覽
同日又
奏為奏
聞事竊查閩省飄販南洋船隻俱於北風之時前往南
風之時回棹兹據厦門同知張嗣昌禀報所有雍
正七年分飄販南洋船隻自雍正六年十二月至
今年三月有陳合興等商船共二十五隻具報前
往俱經(臣)嚴飭文武逐一詳查細騐取保放行俟
回棹時(臣)再遴員前往覆查一一明白相符始准
入口再為具
奏外其雍正六年分飄販南洋出口之船共二十一
隻有高陞等一十三船俱如期回棹查騐明白入
口又有許天澤陳得勝船二隻因遇風飄至廣東
復自廣駕回於上年十二月内回厦門亦經驗放
入口又有陳旺興一船遭風飄至廣東廣海地方
船壊人溺僅存陳旺興等十二人又林順興一船
遭風飄至廣東香山十字門地方船壞人溺僅存
貨客舵水三十三人又徐瑛一船回途大洋遭風
船壞人溺僅存高彬等一十三人飄水遇救搭船
至廣東復病故五名止存八名以上遭風三船所
存人等俱經報明廣省地方領照并經廣東督撫
移咨前來俱查照與原人相符已行令安插又林
盛一船中途遭風打壞桅舵遇香山哨船救至嶴
門船未全破有貨客甘佛等十二名領廣東咨文
回籍已經查明相符發原籍安插其原船一隻復
在廣省修好舵水人等在廣東攬客由廣省驗明
出口仍往宋居朥貿易又陳萬源鄭福二船俱在
外洋壓冬未回俟回棹時嚴行查驗所有今年洋
船數目及上年船隻回棹各船情由(臣)謹一并繕
摺奏
聞謹
奏
覽此飄溺人口甚属可憫必係船隻不堅所致今李衛
陛見在京朕有面諭之旨伊回任後自然通知於爾也
同日又
奏為奏
聞事竊查福建自入三月以來雨水甚足稻秧現皆布
插田水充滿各處二麥收成十分九分八分不等
俱係豐熟米價甚平比二月内每石又賤五六分
以及一錢不等所有情節(臣)謹繕摺奏
聞謹
奏
覽雨水霑足米價平減情形朕懷深慰
雍正七年四月初三日福建總督(臣)高其倬謹
奏為請
旨事雍正七年四月初一日准浙江督(臣)李衛咨為密
咨查拏事夲年三月十六日新陞漕運性督院浙
江觀風整俗使蔡都院面言性督院家人巴蘭泰
自京來至山東遇有蔡都院家人孫從熟識同行
隨外有馬姓一人自稱係福省延建道家人伊主
姓魏北直籍緣奉委辦銅跟隨伊小主在京交銅
先行回閩三人結伴同行至揚州馬姓與孫從面
說爾係福建人我在京中聞知
皇上因欽天監啟奏紫微星落在福建地方為此
特差大人赴閩凡三歲以上九歲以下男子盡行誅滅
現有巴蘭泰一同聽見可據查造作流言傳播惑
衆久奉嚴禁今馬姓敢於如此妄言倘至閩省訛
傳愚民為其蠱惑恐致别生事端關係非輕因此
公議夲部院差外委千總劉朝用帶同孫從巴蘭
泰前至閩省認拏如拏獲其人即於閩省錄取確
供連人觧浙以憑會訊察奪咨(臣)轉飭拏觧等因
到(臣臣)接閱咨文不勝駭異適延建道魏壯正調
在省委觧楠木(臣)隨即傳諭查拏據魏壯禀稱果
有家人馬廷錫一名因前在常德府任内辦銅將
銅觔水脚被解員花費以致莫能交清是以變賣
凑銀在江南上海縣差家人蔡利正同馬廷錫帶
領赴京辦交於夲年三月二十六日馬廷錫自京
回閩二十七日著伊回延建道署至伊有此言壯
實不知今即遣家人回署鎖拏解交等語(臣)當即
奏外再查馬廷錫係閩省道員魏壯家人所言又係
皇上准俟馬廷錫訊明請
旨之時容(臣)等傳集軍民詳加曉示即在閩當衆正法
奏
覽
雍正七年四月十二日福建總督(臣)高其倬謹
奏為
聞事竊照福建八府雨水米價及二麥收成早稻插秧
情節(臣)前已繕摺
奏明近據臺灣各處禀報現今二麥業已刈穫收成
十分有餘小麥每石賣六錢大麥每石賣三錢米
價亦因之更減每石賣九錢六七分再福州等各
處於四月初九初十两日連得大雨極其應時所
插早稻甚為茂盛(臣)謹將情節繕摺奏
聞謹
奏
早稻茂盛雖屬可喜直待刈穫後方敢言秋成也
同日又
奏為奏
聞事竊查臺灣南路鳳山縣所屬山猪毛等三社生番
因莊民邱仁山等擅入深山引水灌田被生番殺
死十二人又趕至竹葉□殺死二人當經臺灣鎮
道禀報併詳將殺人生番𠞰拏示懲(臣)隨經批行
嚴查懲𠞰去後續據該鎮道詳報於夲年二月初
一日夜生番又於田尾地方殺熟番紅朵等大小
七名又焚牛隻草□禀稱先已委令同知劉浴遊
擊靳光瀚帶兵三百五十名番壯二百餘名前往
擒拏今於二月二十一日直抵山猪毛社前石門
扄閉儼若關隘施放大礮擊碎石門而進分兵搜
捕兇番先已逃去隨毁其巢穴詰詢嚮導云離此
十五六里尚有山裏目一大社山路更險為兇番
藏匿之處即帶兵前進竟有數十兇番把守施放
鏢箭我兵大礮飛發番衆驚逃躧勘山左有旁徑
可入隨分兵追𠞰兇番男婦俱由東北滚巖而逃
二十三日移營山猪毛溪口二十五日二更時候
密遣鄉勇通事率内優社番壯由後山暗渡埋伏
二十六日統率官兵或由溪上或由山入舉礮為
號前後夾攻兇番拚命奔逃督兵窮追斬獲番頭
一顆并獲鎗箭等械三月初一日探知兇番往八
里斗即前往追尋於山深林密内陡遇兇番成羣
喊殺鏢箭亂發土官邦於澤等督率衆番奮力攻
擊砍倒兇番三人割獲首級其餘多有帶傷者夲
月十一日又設法令近社生番將山猪毛社生番
引出隨即圍拏現獲二十人解赴訊奪其餘現在
招撫各等情又據禀各處左近旁社悉行安撫已
撤兵回營隨又經(臣)檄行該鎮道將所拏各番分
别究訊果係實在殺人兇番究擬解審示懲其無
罪者仍曉諭釋放并詳細安撫各番令其寧謐至
越界滋肆之通事人等斷不可寬即嚴行查拏究
擬重懲照會行知今又據禀稱該社生事之通事
張漢伯已經拏到又舊通事慣行引誘生番生事
之柳福藏入番社亦已設法拏出現在究擬等因
俟分别查詳究擬到日(臣)會同撫(臣)劉世明查審
明白具
題所有情節謹先繕摺奏
聞謹
奏
平時不能約束内地人民越界生事至激變之後將無
知蠢𩔖恣情殺戮殊屬可憫豈以此為功乎朕實耻之
陳祖訓曾命汝留心察視究係何如人耶
雍正七年五月初二日福建總督(臣)高其倬謹
奏為奏
聞事竊照臺灣各文員履任年限及更替料理之處欽
蒙
皇上睿慮周詳
聖恩高厚令該部議定成例(臣)現欽遵辦理嗣後臺員
俱可敷辦理委署之用至現在臺灣文員之中(臣)
查臺灣道劉藩長前因丁憂給假今已年餘尚未
回閩伏乞
皇上俯賜令山西省速催赴閩又新調臺灣府知府倪
象愷亦因丁憂給假恐亦不無遲緩併仰乞
皇上敕諭川省令假事一畢即催來閩其臺灣府知府
事務(臣)現委興化府知府沈起元前往署理又海
防同知員缺經(臣)以候補通判尹士俍
題補尚未經奉
旨(臣)現令漳州府通判劉浴在彼署理四縣之中除諸
羅彰化皆有現任之員其臺灣縣知縣張廷琰經
(臣)
題參請以晉江縣知縣唐孝夲調補署鳳山縣知縣
彭之曇亦經(臣)
題參請以龍溪縣知縣熊琴調補(臣)現飭交盤一完
俟風一便即行過臺辦理惟是臺地隔海之區仍
應於現員之外即多遣一二額外之員前往一面
幫助辦理一面預備委署更替庶無渡海遲緩之
處但查現在閩省府縣缺員頗多咸需委署一時
實難更於額外多遣前往俟奉
旨命往以知縣用之各員一經到閩(臣)即將新員委署
替出諳練之員二人前往臺灣以備委署更替之
用所有情節(臣)謹繕摺奏
聞謹
奏
該部察議具奏
雍正八年四月二十二日福建總督(臣)高其倬謹
奏為恭謝
天恩事竊(臣)一介庸愚仰荷海疆重任愆謬山積蒙
皇上仍加以
教誨洪恩畀(臣)
陛見得以日覲
天顔仰瞻
皇上至誠純敬之
聖範時中正大之
聖治跪聆
睿訓捧讀
硃批心神豁開如夢得覺始識
君臣原屬一體萬事惟在一誠(臣)從前岐謬之痼病後
此上進之階梯一一現前炯炯披露自此得以徹
骨悔改勉力成人此
皇上最深最重之
洪恩(臣)身難遇難逢之遭際(臣)惟覺感激無地陳謝無
辭又復重荷
特恩加銜疊蒙
賞賜(臣)即捐糜頂踵何能仰報今(臣)已於四月初十日
回到福州(臣)署所有日期另行具疏
題報外謹繕摺敬陳微悃恭謝
天恩伏乞
睿鑒謹
奏
今調卿兩江復有面諭之旨不得已召卿來京總俟到
時面悉
同日又
奏為奏
聞事竊(臣)於夲年四月初六日回至福建延平府適觀
風整俗使(臣)劉師恕亦到延平恭請
聖安(臣)即將在京面奉訓飭劉師恕之
聖諭并賞給養廉銀四千兩之
恩旨敬謹宣示隨據劉師恕叩頭謝
恩口奏(臣)劉師恕從前過失甚多俱蒙
皇上矜全應追銀兩俱蒙
皇上寬免閩中用度
命(臣)自備此正
皇上深於造就至意兹又
恩賞養廉
聖恩高厚至於如此(臣)雖木石亦知感激奮勉惟有力
改前非矢竭公誠仰報
聖恩倘嗣後不實心辦事一毫苟且願當重譴求(臣)代
伊回
奏(臣)回至福州府於四月十七日復經劉師恕寄書
與(臣)云署中人夲無多諸事簡省一切用度只須
二千兩即可敷用伊身受
恩至重本任支用之外若稍留贏餘以補别項心實不
安令(臣)將此情節代為轉
奏(臣)謹將(臣)敬傳
聖諭及劉師恕所奏情節繕摺奏
聞至給與劉師恕養廉銀兩之處(臣)亦已敬將
聖諭傳與巡撫劉世明一體欽遵會同辦理按期給與
至於所給銀兩定數(臣)敬候
聖旨遵行謹一併附
奏
既據劉師恕有辭多受少之奏即照其所請知會劉世
明給與可也
同日又
奏為奏
聞事竊(臣)欽奉
聖諭令(臣)於見署理水師提督印務(臣)許良彬時以(臣)
意詳切勸導俾其竭力奮勉欽此(臣)於四月初十日
到福州(臣)署許良彬亦巡海到省(臣)謹遵
旨以(臣)意詳切勸導勉其嚴管兵丁緝懲盜賊詳察營
務籌防臺灣内秉誠心外盡實力以仰報
聖恩自盡職守相勸之際(臣)看署提(臣)許良彬言語心
意甚要實力勉奮嗣後辦理(臣)看其果是如何之
處再行據實奏
聞至(臣)勸勉之語并許良彬之語(臣)謹另錄一摺恭呈
御覽謹
奏
好將所錄勸勉之語與劉世明看俾伊知之
同日又
奏為奏
聞事竊(臣)到閩後查得侍郎(臣)史貽直署理九月以來
所辦諸事俱妥協詳明兵民相安米價甚平惟今
年正月二十二日臺灣府地方因臺灣縣知縣唐
孝本夜間帶領民壯查拏賭博并開鴉片館之張
攀等張攀等上房逃走被千總李振拏住唐孝本
與之相争誤將該千總扭押次日營中兵丁鼓衆
生事擅離營盤炒嚷業經史貽直一面嚴審一面
具疏
題參請將知縣唐孝本千總李振解任質審各兵犯
嚴提究審定擬管兵不嚴之中營守備陳君贊把
總王友并請革職署中營遊擊林榮及總兵王郡
一并附參在案(臣)查臺地遠懸海外兵習少縱最
有關係知縣唐孝夲扭押千總李振自有該弁與
之揭報聽上司究懲兵丁何得鼓衆生事此漸斷
不可長(臣)現飛催審明(臣)愚昧之見為首兵丁應
嚴行處死以警將來其署遊擊林榮到任僅及半
兵王郡雖在臺两載辦事頗為盡力但(臣)聞其於
此事彈壓亦不得當(臣)不肯以曾經保舉瞻徇俟
(臣)再行詳察確實并其近日辦理光景若諸事辦
理如前或此一事有錯(臣)據實具摺奏
聞仰祈
睿鑒倘此事既辦理未協而一切辦理又不及從前(臣)
即另選可勝臺鎮之人
之初雖係中營之事而臺灣鎮右營遊擊范志遠
最先親身喝罵兵丁立令回營辦理甚當(臣)謹一
併奏
聞至於知縣唐孝夲自調臺以來頗能實力勇往辦事
奏伏乞
皇上睿鑒謹
奏
覽
雍正八年六月初三日福建總督(臣)高其倬謹
奏為奏
聞事竊查福建水師官弁兵丁生長海濱慣於操駕其
水務之膽勇技藝實多可觀較之他省為優但多
泉漳之人習氣相沿仍有未能盡改者一則重同
鄉親友之情上下通聯彼此瞻庇不肯公直舉察
嚴緊管理一則以富相誇貪得苟取交互營私彼
此不耻各官弁兵丁犯此病者頗多(臣)幸仰蒙
皇上至高至厚之恩諄切
教訓恍如更生自期徹骨更改因思教誨之法與察管
竝行實能啟𤼵人心破其愚昧(臣)前此教導水師
官兵者尚未深切著明今詳細敬思推廣
聖訓之意作一牌檄欲刻作小夲俾各水師官弁兵丁
詳看使之透徹從心内動念改起其機既振於有
志實改者即以激勵隨之於下愚不改者即以懲
參隨之務使水師之中大改故習但恐(臣)之所言
未到不足動人謹另摺繕錄恭呈
御覽伏乞
聖恩指示教訓謹
奏
此意甚善如尚未刊布交付劉世明訓示施行
雍正八年六月初六日福建總督今調兩江總督
(臣)高其倬謹
奏為恭謝
天恩謹陳微悃事竊(臣)荷蒙
聖恩調(臣)兩江總督畀(臣)乘驛
陛見(臣)聞
命之下感激涕零謹恭設香案望
闕叩頭謝
恩所有福建事務(臣)現在料理交付定於六月十一日
交印十五日起身於八月初二三日到京仰瞻
天顔恭聆
聖訓但(臣)之犬馬微忱更有上瀆
睿聽者(臣)受
恩之重實若再生得一圖報辦理之地努力勉奮乃(臣)
之至願(臣)之至幸豈肯自畫豈忍畏難然(臣)自揣
才力精神辦理福建一省已實勉強兩江地大事
多(臣)實不克勝任伏乞
皇上俯鑒蟻悃兩江總督之職另
簡賢能委用辦理庶封疆不致貽誤(臣)感戴
洪恩於無既矣為此繕摺冒昧懇
奏仰祈
睿鑒謹
奏
覽奏已悉卿謙譲情悃到京候朕面諭
同日又
奏為奏
聞事竊查沿海商漁船隻無論大小例應印烙給照開
載船戶姓名年籍以便汛口盤查杜絶姦匪兹於
雍正八年六月初四日據銅山營參將禀稱本年
五月二十四日據撥守簄頭礁汛管隊陳海盤驗
小艇船三隻一船戶黃瑶并舵水三名一船戶黃
珀并舵水四名並無縣給票照惟各執有禮部右
堂蔡圖書小單一張付該船戶販鮭往來生理一
給侍郎蔡圖書小單付楊陳在各港内等處洗&KR3604;
生理并舵水二名亦無縣照除將原船三隻暫留
在汛撥兵看守其舵水九名移送漳浦縣查審外
理合專差禀明等情到(臣)續又據該參將呈報本
年五月二十七日據守訊管隊陳海禀稱本月二
十四日蒙差押觧蔡宦私照小艇船戶黃瑶等并
舵水九人赴漳浦縣查收海遵即赴汛押送詎伊
恃勢強横黨結不識姓名十餘人搶奪舵水人等
并將所獲原船内楊陳一隻駕駛而去緣伊等人
衆勢横不敢與之争奪理合禀明等情轉報前來
(臣)查禮部侍郎蔡世遠之子舉人蔡長漢不守本
分私抽税銀經觀風整俗使(臣)劉師恕奏
聞據蔡世遠具
奏陳辯蒙
皇上將奏摺發交(臣)秉公查審(臣)回任後隨檄行布按
二司查審詳報在案兹復據該營具報前情似此
正值查審之時尚敢違例給照恃勢妄行不法已
極除將署漳浦縣知縣李曙漫無覺察之處會同
撫臣具疏
題參外一面嚴行飛飭查拏妄行擅給照票之蔡世
遠子弟家人究訊實情詳報併飭催將蔡長漢抽
税之處秉公速審另行具
奏所有勢宦違例給照生事不法情由理合奏
聞謹
奏
此奏據實不隠殊屬可嘉
硃批諭旨卷一百七十六之九
欽定四庫全書
硃批諭旨卷一百七十六之十
硃批高其倬奏摺
雍正九年正月十四日兩江總督(臣)高其倬謹
奏為恭謝
天恩謹陳愚悃事竊(臣)一介庸愚仰荷
知遇畀任封疆加(臣)世職遂瞻
天仰聖之微願蒙
生成訓誨之深恩犬馬感激之誠深入心髓所有(臣)恭
謝
天恩之處(臣)已繕疏具
奏(臣)自
陛辭之後於雍正八年十二月十九日入江南徐州交
界二十六日抵江寧駐劄衙門一路得雪甚大直
至江寧并上下江各府所屬地方處處大雪浹旬
至正月初一日方晴在在隴畝青潤二麥可望有
收(臣)察看江南情形文武各員習於懈緩營伍尤
甚江寧城中經
皇上訓飭之後雖大盜未聞而竊賊甚多營縣文武毫
無切實禁緝之法其餘諸事大抵如此(臣)受
恩深重到任之初未能稍辦一事稍見一效但只鋪陳
既往借作形容(臣)荷
皇上教訓以來(臣)實耻於如此嗣後(臣)惟自思江省凡
有廢弛皆(臣)之罪竭(臣)寸誠切實料理以冀或於
官習民風少能有裨期報
高厚洪恩於萬一其一切辦理之處容(臣)隨事奏
聞江寧城中盜竊(臣)亦現在設法料理所有(臣)恭謝
天恩併陳(臣)悃之處謹繕摺奏
聞謹
奏
如是自勵甚好勉之勉之
同日又
奏為遵
旨辦理據實奏
聞事竊(臣)在京蒙
皇上將侍郎馬爾泰等所奏查賑江省被水人民一摺
交(臣)帶往江南
命(臣)會同
欽差大臣及巡撫酌量辦理欽此(臣)於雍正八年十二
月二十六日抵(臣)駐劄衙門查被水一十八州縣
應賑民戶兩月糧銀業已散給加賑一月口糧
欽差工部侍郎(臣)馬爾泰吏部侍郎(臣)彭維新巡撫(臣)
尹繼善御史(臣)安修德等酌於十二月十六日已
開倉賑給但(臣)思此一月之口糧計至雍正九年
正月十五日已届一月即節省度用僅可至正月
末旬江南麥熟之時在四月二十以後中間相距
將有三箇月為時稍遠且正當青黃不接之時雖
有本省平糶之糧及浙江督臣李衛運米平糶米
石糶價雖平而此被災之民戶艱於買食就現在
情形應再酌量加賑一箇月或四十日口糧方能
接濟(臣)隨移咨彭維新等商酌會
奏請
旨在案今尚未准到回咨回札相離稍遠恐為日稍遲
(臣)謹先將(臣)愚昧所見及被水民戶尚需加賑口
糧四十日情形繕摺奏
聞伏乞
睿鑒至此項加賑口糧(臣)查揚州鹽義倉之穀共數十
萬石加賑四十日口糧共計需米十萬五千餘石
除賑用外鹽義倉存餘之穀尚多足敷鹽場各處
備用之需有餘且淮揚一帶運送亦易(臣)愚昧之
見請動鹽義倉榖運賑似為便利再從前各州縣
民戶有被水即出聞賑始回者不在原查數内今
亦應補查賑給接濟(臣)亦現飭各道府州縣詳細
查辦料理謹一併奏
聞謹
奏
候另有諭旨由部頒𤼵
雍正九年二月初六日兩江總督(臣)高其倬謹
奏為奏
聞事竊(臣)於本年二月初五日在邸鈔内恭讀
皇上加恩賞恤擊敗準噶爾賊衆衆將士及戰傷官兵
之
上諭知逆賊噶爾丹側凌逞其姦惡敢如此肆逆(臣)不
勝憤恨而總兵樊廷及官兵等如此忠勇果敢奮
擊破賊(臣)又不勝敬慰而我
皇上恩加逾格且
聖躬引為已過(臣)恭讀之下如跪聆
御音不自覺(臣)心之動在
皇上聖謨勝算應之裕如而上厪
睿慮微(臣)犬馬之情不勝依戀之至至(臣)以庸愚仰荷
聖恩上年
命得與議想當十月共議之際正逆賊窺伺之時(臣)毫
無智識預慮及此少報萬一實不勝慙愧伏念(臣)
以若此之識見又何足以測料軍機但(臣)寸心有
不容自已者雖知無當不敢不以陳
奏就(臣)愚昧之見兩路將帥官兵上感
皇上高厚之深恩又加以深恨逆賊之悖惡實有奮勇
無前滅此朝食之氣然逆賊伎倆慣習詭詐大兵
前進之時(臣)以為其一切示弱誘進偽遁藏姦或
令回衆來歸詐稱脅助或令部落虚降詐稱離心
此處最宜留神乞
皇上諭兩路大將軍傅爾丹岳鍾琪等雖當萬分必勝
之勢之時愈宜小心不可氣猛再(臣)前與議聞說
逆賊來路一邊阻於山嶺一邊阻於郭必能來之
路不為甚多今(臣)雖不詳知逆賊所由之路但似
覺其可入之路亦多行走之處頗熟兩路大兵前
進或恐逆賊遣兵繞出我後驚擾喀爾喀部落或
窺伺我察漢搜爾一帶與巴爾庫爾一帶之軍營
亦未可定將帥官兵似宜深加防範此乃(臣)之愚
見實有知其無當且即使萬有一當亦早已在
聖慮所照之餘何敢瑣瀆但(臣)不能不
奏之衷實在
皇上睿鑒之中(臣)謹繕摺奏
聞謹
奏
近日之議卿徐徐自得知悉揆之時勢今歲進𠞰如何
其可
同日又
奏為再行詳奏各處饑民情形仰懇
睿鑒事竊照江南淮揚徐邳海五府州所屬各州縣被
水災民仰荷
皇上天地高厚之恩有加靡已無在不周而
聖衷軫念民生猶惟恐一物失所(臣)跪聆
天語仰承
聖訓甫到江南任所查第三月應賑口糧已於上年十
二月十六日散訖計至夲年正月十六日賑期已
滿距麥熟之時尚遠(臣)已將尚需加賑四十日情
形具摺奏
聞今一月以來(臣)又經細察各處情形上年各州縣被
災之處因上游大水驟至淮黃一時竝漲民間現
種在田之禾稼被淹而屋中囤集之舊糧搬避不
及亦多漂流是以雖係偏災而乏食之情稍甚(臣)
前原計算自正月十六日至四月末雖有百日之
期而添以四十日之口糧再加以三月四月内之
野菜及河工之傭工即可竟到麥熟之時近來一
一細看情形扒搶者未絶倒斃者亦有其確實光
景實有不能以四十日之口糧即確可支持至四
月末之勢目前民間正將耕作待布秋禾若口食
不接難以力作本年農稼恐有躭擱關係匪輕(臣)
前所籌
奏尚有未盡既有如此情形若不再為奏
聞先行預備恐臨時
奏請有遲接濟就(臣)愚昧所見應再籌備給賑三十
日之口糧以備接濟又(臣)細察各州縣之民戶内
有當被水之時即行逃出聞賑之後又復還家者
亦有當初查之時其家尚有數月之糧不應造入
賑册及到今春實無糧食可以餬口現又待拯者
亦更有各州縣查荒遺漏者此種皆未經查造入
册之人雖仰蒙
天恩有加無已此等需食之人以原册無名不能仰霑
賑濟之
恩(臣)將此處正寄商撫臣尹繼善而撫臣亦移咨與(臣)
内稱從前查報災民僅就被水村莊造册其未經
被水者俱未竝查即被水村莊内亦止賑乏食窮
民其稍有積蓄者惟恐冐濫原未一概入賑迄今
為時已久稍有積蓄者固已食用無餘即未被水
窮民亦多謀食維艱若照前散糧仍止在册災民
此外無由遍及惟有改行煮賑多設厰所辦理有
法委用得人則窮民皆可均勻餬口等語(臣)謂設
厰煮賑亦須查其應食與不應食則與查其應賑
與不應賑同一查辦不若再多委妥員協辦更令
大員督察辦理查明實在乏食之民仍以口糧給
領為妥(臣)等現在商酌俟商定再一面具
奏一面辦理以上二項給賑之處倘蒙
聖恩允行(臣)前請動鹽義倉十萬石之米又不敷用(臣)
查浙江督臣李衛
奏明動運浙江省城永濟二倉米二十萬石到江北
山東平糶(臣)愚昧之見如蒙
皇上格外天恩准賜加賑則浙米正到江南莫若將此
二十萬石内量行動撥與江南各州縣本處之穀
米及鹽義倉之米一同酌量為添賑之用(臣)隨咨
商浙江督臣已准李衛覆稱江省需賑米穀與其
再往揚州撥運鹽義倉米不若將浙省現成起運
之米於沿河州縣起撥散賑更為便易若待賑期
廹或將撥運山東之米俱留備賑亦無不可止須
查明
題銷浙省開除自行買補無庸觧還糶價等語似此
一轉移間均屬便易并將撥賑有餘之米仍行平
糶則賑糶兼施乏食窮民均沾
皇仁於無既矣又(臣)准撫臣尹繼善移咨内稱江都泰
州地方上年被水較輕未經
題請賑濟恐其間亦少有被災之處不無乏食窮民
自當竝行賑濟今酌發銀一千兩令該府酌量給
𤼵該州縣將實在乏食窮民量為賑恤等語(臣)查
此二處之情形上年因江都泰州二處被災少輕
故只
題免其錢糧未經賑濟今入春以來二處實有乏食
之民需賑頗急(臣)謹一面酌動揚州鹽義倉穀二
千石委揚州知府賑恤江都動撥泰州鹽義倉穀
二千石委該知州賑恤泰州俱令詳細加意辦理
務期得所謹一併奏
聞謹
奏
戶部速行查議具奏
雍正九年三月初六日兩江總督(臣)高其倬謹
奏為奏
聞事竊照上年下江淮揚徐邳十八州縣偶被水災仰
蒙我
皇上蠲免錢糧
賞給修葺室廬之費更免從來例不應免之漕糧
特命大臣會同督撫動帑發粟撫綏賑恤加增口糧之
數添展散賑之期俾災黎人人得所
聖恩優渥至深極厚今又蒙我
皇上逾格天恩命動鹽義倉穀加賑四十日之口糧濟
其困乏資其耕作又
命(臣)等會同侍郎(臣)彭維新悉心奉行并
令(臣)等將
皇上逾格加恩之處曉諭百姓俾各省過嚮善守法奉
公乘此春和盡力南畝勿再游手失業欽此欽遵(臣)
即會同彭維新尹繼善一面敬將
皇上逾格加恩詳晰
教訓上諭遍行宣布刊刻曉諭令各處百姓人人敬悉
恪遵省過嚮善守法奉公乘此春和盡力南畝無
負
皇上生全之曠典
教誨之深恩一面分委各道多帶協辦之員率同各府
廳州縣詳細確查切實料理至徐州一州四縣又
專委通太道包括帶領幹員親往查辦務使饑民
實沾
聖恩咸登袵席侍郎(臣)彭維新御史(臣)安修德亦已於
二月二十八日自蘇州前往淮徐親身辦理淮揚
邳徐數百萬百姓無處不歡呼雷動叩謝
聖恩皆稱勉遵
聖訓省過嚮善各勤本業至上江地方上年亦有被災
之各州縣但其情形較下江頗輕仰蒙
皇上深恩蠲賦免漕
命給三月賑恤米石已敷接濟現在上下江晴雨均勻
麥苗青茂可期有收所有情節(臣)謹繕摺奏
聞謹
奏
覽奏散賑情形朕懷稍釋
同日又
奏為奏
聞事竊照江寧為江南省會城中偷竊之事時有(臣)查
城中夜禁甚寬柵欄甚少上元縣所管地方内有
城北一帶曠空之處人家三五零星居住且多竹
園樹林最易藏匿偷竊之人(臣)今選屬員中明白
者令其逐一細查城中有街道極多而栅欄極少
者俾加添栅欄其現在街道已有栅欄而朽壞者
俱令修整堅固至於城北一帶空曠之處既難安
設柵欄擇其要路總口添設堆卡建蓋汛房一十
七處每處安兵五名其舊有一汛僅設一兵之處
俱令添增共添兵丁塘房及添加栅欄五百餘處
計需銀五百餘兩(臣)於上江耗羡存備修理省城
銀内動給修理其添增堆卡兵丁(臣)查向來城守
營將備所定跟役字識之數過多(臣)再加細酌取
令敷用之外勻出兵丁一百餘名添入新添堆卡
及加添一堆一兵令其巡查地方(臣)又酌量時候
每夜升放號礮聞礮之後栅欄齊閉違禁行走者
即行拏懲仍不時委員明查暗緝以嚴偷竊再城
中之地保甲頗屬難行(臣)現派各員協幫兩縣查
行但嚴盜緝不令煩碎俾易遵行現在編查所有
料理城内情節(臣)謹繕摺奏
聞謹
奏
好此舉殊屬是當之極省會之地理應如是嚴密者
同日又
奏為奏
聞事竊照江南戰船修造一事(臣)到任檢查卷案雖木
值之價較閩省稍貴而江省協貼銀兩較閩頗多
實力辦理不係極難之事無如各員辦理遲緩疲
玩成風文員一經委辦始則設法堅辭繼則借端
推卸而上司亦此委修船彼差他事隨委隨換屢
易其人以至僅一料估即經年累月造報不前現
在各船無一不遲而動手起工竟無時日及至動
工其船久停厰地雨淋日曬小修者竟須大修大
修者竟須拆造矣因而修造各員遂紛紛求增協
貼嘵嘵無已領銀到手又不親住厰地身自辦理
每多假手於人恣其中飽遂致物力不敷自貽賠
墊措借不來愈致遲久此文員貽誤之大略也武
員則往往不遵協辦之例巧於躱閃置身事外而
其中不肖者則千方需索百事掯難無銀到手雖
好物美材槩謂單薄有銀到手則薄板稀釘一任
裝造而千把捕舵因之競皆勒掯共索銀錢當船
應駕厰之時則換舵換纜以舊易新及至造成駕
回之時又任擱沙灘竝不照管以致船隻不到年
限而損壊已甚文員正修之外賠累更多此武員
貽誤之大略也各習不除船工終難妥協(臣)現在
徹底嚴查飭行藩司會同承修各道將一切痼弊
細加查議速詳應禁懲者禁懲應調劑者調劑并
飭此後派定修船之員必令一手修理到底不許
各員推卸亦不許該司詳換違者查參即使本員
或有事故一經領銀亦必責令修完不許另替以
杜巧脱之弊以挽推卸之風并令一經派定一員
承造承修即行詳明各上司衙門記册不必另派
差使俾不得藉口推脱總期於料理數月半年之
内必令戰船修造副期齊全妥協(臣)心始安所有
現在江省船工情節(臣)謹繕摺奏
聞謹
奏
如是辦理深中肯綮朕嘉悦覽焉
雍正九年四月十五日兩江總督(臣)高其倬謹
奏為奏
聞事竊照江省邳宿各州縣偶被水災仰蒙
皇上蠲賦蠲漕
特命大臣親查令督撫會同賑糶并給與室廬之費又
於已給兩月口糧之外再加一月之糧復蒙
皇上逾格洪恩命動鹽義倉穀二十萬石加賑三十日
又荷逾格
洪恩令酌用浙江運來之米及本省米穀再加賑四十
日如有不敷
命酌截漕船尾幫接濟給賑
聖恩廣厚從古未有各處百姓感戴
皇仁懇切肫誠求為轉達(臣)已恭䟽具
題所有應需米石計商留浙米外尚有不敷撫(臣)尹
繼善與(臣)商酌稍為寬餘計算請留漕船尾幫米
一十五萬石分運各處現在另疏具
題其各處賑濟(臣)與撫(臣)尹繼善侍郎(臣)彭維新御
史(臣)安修德分派道府大員及委各文武員弁協
同地方官分頭確實詳查上緊辦理至於平糶米
穀亦令酌宜開糶以平米價今各處糧米已陸續
運到各處賑務已次第舉行各處平糶亦俱隨宜
開糶撫(臣)尹繼善又酌動鹽項規禮銀三萬兩飭
行各屬確查種稻乏種之民借給接濟目下糶賑
兼行米價漸減二麥抽穗收成可期地方人民情
形安帖至於江都泰州之邵伯近場一帶地方經
(臣)前各撥鹽義倉米二千石撫(臣)尹繼善經動銀
各五百兩接濟給賑一面具
奏仰荷
聖恩允准欽遵在案今據泰州并江都縣報稱所撥銀
米尚在不敷(臣)又與撫臣各酌量添撥泰州本處
存倉穀五千三百七十餘石江都縣本處存倉穀
七千一百九十餘石相應一併奏
聞此現在下江賑糶之情節也至上江上年被水各屬
其情形輕於下江已蒙
皇上恩免錢糧又加給賑三箇月之
恩已可接濟(臣)到任後嚴查飛催各州縣上緊辦給又
委員督率料理今各處皆已賑竣内有靈璧一縣
該署縣吳之綱匿災不報現有乏食之民未經給
賑(臣)專差往查經撫(臣)程元章已具疏
題參(臣)一面飛酌米穀運往賑濟除就近撥穀三千
二百二十石敷賑半月口糧外(臣)又飛檄飭動藩
庫銀一千六百六十六兩零折給半月之糧現在
散給可以接濟至五月麥熟之期再鳳陽懷遠虹
縣泗州盱眙五河各州縣雖經散賑但當青黃不
接米價稍昂(臣)准撫臣程元章咨尚需米穀平糶
接濟(臣)查鳳陽各屬存貯穀石本不甚多又經散
賑用去之後現在所存無幾而隣近之州縣亦無
可撥運之處(臣)再四籌思現在下江淮揚一帶各
項米穀頗屬有餘可以變通暫借隨飛檄江安糧
道劉永鐄就近不拘何項之米即借撥一萬石運
往鳳陽各縣交地方官接濟平糶一面檄令署江
寧藩司劉柟將存省倉米撥運八千五百石糧道
倉穀碾米一千五百石共一萬石委張勤望率員
押運至淮揚還項今據劉永鐄報稱撥借高郵寳
應山陽三處應截漕米共一萬石已令運往其張
勤望等所運之米今亦業已開行至於上江現今
通省除發賑外合計存倉榖石各處共二十六萬
五千一百餘石為數既少而鳳陽一府屬及亳泗
等州倉穀顆粒無存應行急籌設法積貯再下江
邳宿各州縣亦有全無倉貯之處應籌將别府屬
多貯之榖勻往運貯以為儲備(臣)現在細籌俟會
商兩撫臣酌量妥協容(臣)再行會
奏請
旨謹一併奏
聞謹
奏
但行救荒實政毋存沽譽私懷冀蒙
天心鑒照自默有轉移如或不然徒矜施設之多方妄以
人力為可恃倘至力不能為時則將如之何朕此諭旨
令兩撫臣及藩臬二司知之凡迎合上意猶目之為憸
壬小人若一味曲徇下情試思更為何如人耶但當循
規據理而為之無湏言及小民之感與怨夫既聞感而
喜生則必因怨而怒發斯乃庸人之常情豈為達者之
高識總以驀直行去一切盡屬不妨假若弄巧成拙終
歸無濟也誌之
同日又
奏為恭謝
天恩并陳愚悃事竊(臣)因聞逆賊噶爾丹側凌遣其賊
衆冒死犯我西路卡倫偷竊馬駝(臣)不勝忿恨將
(臣)犬馬愚忱冒昧繕摺具
奏乃荷
皇上天恩諭大學士公馬爾賽等將
皇上近日辦理築城之事寄令(臣)略知大槩併
諭令嘱(臣)秘密不可令一人知之大學士公馬爾賽等
欽遵敬錄
上諭二道寄(臣臣)謹望
闕叩頭恭謝
天恩跪讀之下仰見我
皇上睿照如神無遠不燭蓋準噶爾逆賊不過恃其地
稍遠我師進𠞰難以久住及恃其偷竊馬駝之伎
倆此次冒死來犯亦以為竊去馬駝我師不能深
入此正畏我師之深入進𠞰一則其力不能排兵
對壘再則我師壓境其下威脅之衆必有擕離瓦
解之勢是以為此冒死先發之計此種情形俱已
悉在我
皇上照臨之中築城以扼其吭漸進以蹙其勢出遊兵
以取其人畜廣屯田以裕我軍糧使賊勢日促賊
衆日離然後搗其巢穴殄此遊魂此誠萬全之道
必勝之方(臣)不勝欽仰欣慰在(臣)犬馬愚昧之衷
因
皇上築城之
聖諭思及立壕一節兩面陡峭人馬難越亦可以制賊
人之偷竊我大兵駐劄及緊要之處既已築城其
間或有應分布駐兵牧馬之處若築城不能遍及
可否刨立壕塹如有事之時黑夜之際將馬駝牛
羊趕入壕内平地置放我兵易於防範賊人難以
偷竊其事速於築城或築城之前先立壕以制敵
衆然後從容築城似亦可行總之(臣)知識庸短所
見無當但(臣)既有愚忱不敢不以具
奏伏乞
睿鑒謹
奏
掘壕固屬防禦之一策但係行軍規則人人皆知者
雍正九年六月初二日兩江總督(臣)高其倬謹
奏為奏
聞事竊照地方設官必酌量其情形與之相宜始可期
其有辦理之益(臣)查上江亳州一帶地方插入河
南在兩省交界去江寧安慶督撫駐劄之處皆有
千里即其本管之鳳陽道亦相離五百餘里境當
南北水陸之衝行販輻輳人衆龐襍盜案竊案極
多地棍衙蠧亦衆民間積習好鬭健訟私鑄私梟
曾經犯案亟須加意整頓(臣)雖現在查訪結會打
架之光棍及窩倡之豪蠧面諭該州拏獲究懲但
設官之處尚應籌酌查從前曾經
題請將亳州改為直隷州亦從調劑地方起見今(臣)
細察覺仍有未協蓋改為直隷州於所屬之蒙城
太和二縣固添一就近之知州管轄而在亳州轉
少鳳陽府知府一層之稽察且亳州改為直隷知
州體同知府而於本州之錢糧命盜各件仍照州
縣一例辦理亳州幅員甚闊命盜極繁一經具報
即須知州親往驗看往返動即兩三日之程一月
之中約計看驗之時居半及至回署錢糧又已半
月未徵復須上緊料理其精神工夫未免有不暇
總攝照管之處(臣)愚昧之見應將亳州改為府治
設知府一員糧鹽捕同知一員仍令稽察私鑄再
設附郭知縣一員專管本地之事所有原管之蒙
太二縣仍令該府管轄其潁州一處亦將直隷州
仍改為州并所屬之潁上一縣併歸該府管轄惟
潁州所屬之霍邱一縣相離稍遠應仍歸就近之
鳳陽府管轄如此則各州縣一切事務既有親切
專司之州縣各自料理又加就近統攝之知府同
知稽察管辦(臣)等再加意督率悉力料理庶於地
方可期整頓之效再下江徐州亦屬四縣為江南
門戶界接三省地方遼闊盜竊亦多亦應照此改
為府治并設附郭一縣方為妥協(臣)近因會同秋
審與撫臣程元章尹繼善商酌亦以為事屬應行
除所有改設料理之處俟(臣)另行詳細具
題請
旨外謹先將情節繕摺奏
聞謹
奏
具題到日有旨
同日又
奏為奏
聞麥熟分數情形事竊查江南江西地方二麥刈穫已
畢據三省布政司及各府州縣具報復加確查約
計分數俱有九分八分以上收成係屬豐稔其上
下江被水之州縣民食俱已接濟所有各府二麥
收成細數(臣)另繕清摺恭呈
御覽再江南各府稻秧俱已栽插惟江寧府所屬揚州
府所屬五月中旬稍旱高田之稻秧待水栽插於
五月二十一二三四等日俱已獲雨高田之中栽
插者已十分之六惟最高山坡之田尚未起水仍
須大雨若六月初十以内有雨栽插俱可無誤(臣)
謹將情節一并奏
聞謹
奏
覽奏知道了畿輔地方目下甚為缺雨奈何
同日又
奏為奏
聞事竊照鎮江將軍標京口水師副將蔡勇(臣)到江南
據該營遊擊辛開元禀稱該副將操守平常管兵
寬鬆(臣)近經細察所禀俱屬不虛將軍(臣)王釴屢
經嚴飭(臣)不敢以隔標之員岐視現一面寄明將
軍一面飛調蔡勇到江寧(臣)詳細面加嚴行申飭
懇切開導再俟兩三月看其能改與否(臣)看蔡勇
質地愚下難望其徹底全換但能知斂飭勉強改
悔則現在江南水師各員俱水務平常船工不諳
甚少熟練之員即仰懇
天恩留之江南尚可以指教水師員弁幫看料理各處
船工若兩三月之内仍無悛勉(臣)即協同將軍(臣)
王釴會參所有情節(臣)謹繕摺奏
聞謹
奏
所奏是蔡勇原係極微賤人但在水師中乃出色技藝
若操守平常怙終不悛當傳朕旨嚴訊伊云前於引見
時皇上經如何訓諭汝曾如何奏對豈皆遺忘再不痛
改貪罪尚屬輕微欺君違旨之罪汝何可當以此等語
誡飭之觀其後效
雍正九年八月二十日兩江總督署理雲貴廣西
總督印務(臣)高其倬謹
奏為奏懇
天恩事竊(臣)有長子高恪次子高愿向隨任所(臣)於本
年七月間俱令回旗正在起行適(臣)仰蒙
天恩令(臣)署理雲貴廣西總督印務(臣)之家口現在留
住江南省城所有家人需人約束(臣)謹仰懇
天恩欲將(臣)次子高愿暫留江南約束家人照管眷口
(臣)長子高恪即令回旗(臣)謹繕摺
奏懇伏乞
睿鑒謹
奏
將汝二子俱准留任所料理家務不必令其歸旗
雍正九年十一月初十日兩江總督署理雲貴廣
西總督印務(臣)高其倬謹
奏為奏
聞事竊(臣)仰荷
聖恩令(臣)署理雲貴廣西總督印務赴京
陛見仰覲
天顔(臣)自跪聆
聖訓之後馳驛赴滇於十月十九日到雲南省城所有
三省一切事務地方情形屬員賢否(臣)俱謹遵
訓旨詳問督臣鄂爾泰鄂爾泰皆一一向(臣)詳言(臣)謹
奏
公誠二字勉之勉之
同日又
奏為仰懇
聖恩賞簡賢員事竊查臬司為刑名總滙貴州苗猓風
習不純案件居多明刑弼教示以理法全賴方正
之員平允辦理今調任之按察使張體義現已到
任其通揭之案(臣)查看稿卷審屬全虚以此觀之
存心不正令司風憲有損無補雖
題疏到日自有處分但查審案件俟部議覆未免少
遲時日伏乞
皇上准即簡賞賢員實於地方有益(臣)謹繕摺具
奏仰祈
睿鑒謹
奏
有旨諭部矣
同日又
奏為奏
聞事竊(臣)欽奉
聖諭鄂爾泰眷属在滇令(臣)仍將雲貴廣西總督衙門
養廉之項支給以為用度務使富足寬裕其有餘者
付(臣)以為衙門之用其不敷之處著將江南總督衙
門養廉之項補足欽此欽遵(臣)到雲南即將留給養
廉之
旨向鄂爾泰傳知鄂爾泰云亦奉有
聖諭因言伊之眷屬在滇每月只需二三百金即敷用
度一年只需留給二三千金(臣)與藩司葛森鹽驛
道張無咎云今將養廉之項一年存送一萬五千
兩鄂爾泰向司道云此數過多斷不肯留(臣)亦不
肯依往復再四強而後可鄂爾泰定以一年留存
一萬兩且云此已寬裕之至(臣)再向說必不能強
只得暫令司道且照此按季預行支給(臣)愚昧之
見酌量鄂爾泰眷屬在滇之用度應每月支給銀
一千兩一年應一萬二千兩始稍寬裕但(臣)竟不
能相強伏乞
皇上面諭鄂爾泰寄信回滇(臣)照所酌定之數支給庶
其眷屬始肯收存用度至(臣)衙門之用謹仰懇
聖恩請動支江南總督衙門之項一萬兩以五千兩留
為(臣)眷屬用度以五千兩補雲省(臣)衙門之用再
江南總督衙門養廉共二萬二千兩(臣)動支一萬
兩尹繼善衙門之用稍屬不敷(臣)前奉
聖諭令(臣)
奏明
皇上另酌令撥給(臣)謹將情由
奏明伏乞
睿鑒謹
奏
鄂爾泰到京據奏家口薪水之資萬金委屬過多每月
以五百金計之一年六千金儘敷用度云云則是爾滇
省養廉復增此四千矣所少千金可否取之江南在汝
酌定至於尹繼善之養廉其足與否伊自另議請旨
同日又
奏為奏
聞事竊查雲南省駐劄叉木多兵丁一千名奉
旨令其進藏再於雲南省調兵一千令作速起程前赴
叉木多駐劄欽此欽遵經總督(臣)鄂爾泰遵
旨派調料理今原帶官兵前往叉木多駐劄之原任提
督張耀祖及廣羅協副將馮鸞即帶原領之兵一
千名進藏另又於各標鎮協營挑選兵丁一千名
令劍川協副將姚起龍統領俱赴劍川州取齊前
往叉木多駐劄所有一切口糧鹽菜騎䭾馬匹及
賞給官兵銀兩俱逐一分析料理其進藏官兵糧
餉委寧州知州王㪍辦理續駐叉木多之官兵糧
餉委呈貢縣知縣殷良棟辦理又委開化鎮右營
遊擊段福押觧餉銀七萬兩以備進藏官兵支給
至臺站事務總委維西營參將劉瑛管辦俱經具
疏
題明在案(臣)到雲南接據參將劉瑛禀稱據駐劄梅
里樹管理臺站外委把總毛詩咏禀稱有黃草坪
雙井箐底三臺因連日大雪至九月二十日將山
谷路逕封阻雪深數丈有軍前發回文書俱在箐
底停積不能遞送其内地各處發往軍前公文自
九月二十八日至十月初四日計六十餘件現俱
停積不能前進等語(臣)恐大雪封山原任提督張
耀祖等不能接到部文及督臣鄂爾泰所行之文
有誤前進雖分頭飛即移行并遣員馳令辦理各
員上緊料理或將雪路開通或另尋别道繞過雪
山作速飛送務令必到外續於十一月初二日接
到張耀祖來文内稱於本年十月初四日行至奔
打地方接到部文及四川總督黃廷桂咨文即遵
旨帶領官兵進藏但查奔打至叉木多計程六日若由
叉木多進藏未免繞道今暫往奔打檄行總理糧
務寧州知州王㪍將漢土官兵一應馬匹衣裝口
糧等項遵
旨寬裕應付妥備并行總理臺站參將劉瑛添安臺站
外即由瓦河洛龍宗進藏相應咨明等因(臣)隨即
再行檄飭知州王㪍速將口糧馬匹各項上緊備
辦齊肅應付官兵進藏毋少遲緩又一面飛檄參
將劉瑛詳查程途之遠近居人之稀稠酌量情形
或由瓦河安站或仍由叉木多安站務期妥速料
理所用臺兵先於副將姚起龍所帶兵丁内抽出
數十名先令安站俟遊擊叚福觧餉兵丁回時令
留數十名替換安臺姚起龍所帶之兵仍令歸入
一千名内在叉木多駐防并檄姚起龍殷良棟段
福速行前進外所有各情由(臣)謹繕摺奏
聞謹
奏
覽奏俱悉另有諭旨矣
雍正九年十二月十五日兩江總督署理雲貴廣
西總督印務(臣)高其倬謹
奏為奏
聞事竊照雲貴廣西地方所有不法之苗猓夷疆等處
歴年以來經督臣鄂爾泰𠞰撫兼施次第底定惟
在善守其辦定之規勿紊其已成之緒綏定調劑
期於久安乃(臣)今日之責(臣)雖才地駑下蒙
皇上教訓有年必期竭此淺陋之見少報
高厚之恩剛果以濟微(臣)之寬和勤細以察苗猓之情
節為之辦理俾其寧謐而目下第一最先之要務
在於新疆文武得人各處政事公當(臣)惟有竭盡
心力稽察文武之賢否嚴禁兵役之苛累不敢以
各處已寧少有忽略所有次第辦理之處(臣)隨地
隨事另行具
奏外現在(臣)接辦以來各處夷人當督(臣)鄂爾泰𠞰
撫辦理之後俱各安静恐仰厪
聖懷(臣)謹繕摺奏
聞謹
奏
但勉法鄂爾泰之公誠為要根本處若能操持牢固枝
葉邊焉有違謬之理勉之勉之
雍正十年二月二十日兩江總督署理雲貴廣西
總督印務(臣)高其倬謹
奏為奏
聞事竊照雲南省地方民間春田多種蠶豆二麥民人
以為一季農食其重亞於稻田(臣)查雲省各處上
冬多有雨雪今年自正二月以來雨水調勻現今
蠶豆業將成熟有十分收成大麥現已吐穗小麥
暢茂俱可望十分有收廣西省二麥苗俱秀茂貴
州省地皆山田種麥者少合併陳明所有豆麥情
形(臣)謹繕摺奏
聞謹
奏
以手加額覽焉
同日又
奏為奏
聞事竊查昭通總兵徐成正人尚有才辦事向前但平
素性情狹隘好是已非人每與同事文武不和近
因昭通地方新到之兵多虐使夷戶經(臣)嚴行示
禁撫臣張允隨亦行示禁在案總兵徐成正即移
咨撫臣謂毋信讒言其中悉偏執已見之詞(臣)查
昭通兵丁虐使夷人事皆炳據豈可因未經自行
查管遂爾護短轉謂示禁者為信讒實屬偏謬又
昭通地方初定耕作者少兼之添兵及修城夫役
頗多米價昂貴(臣)於上年十二月即商同撫臣酌
動庫銀委員赴川買米接濟業經
題報在案又撥運各附近米荍先行接濟總兵徐成
正亦留心設法調劑此實是其好處乃伊因昭通
省米石到昭食用竝不費耗昭米其開銀厰之人
雖不甚多果有耗米之虞事在應禁但係厰務民
事應言之(臣)等若(臣)等不行禁止伊再自行趕禁
始為得理從前徐成正並無一字通知(臣)等即行
趕禁事屬不合(臣)查徐成正雖尚屬有才且係(臣)
經保舉之人自得總兵之後日漸驕滿但其於昭
通情形尚屬諳悉於地方營伍亦尚留心(臣)愚昧
之見今且先為嚴切申飭教誨若仍不知悛改(臣)
即行參
奏所有情節(臣)謹繕摺奏
聞謹
奏
徐成正人甚明敏才復幹練武員中之難得者其性情
狹隘是已非人驕滿之病容或有之然全材難覯謬誤
之失在所不免但當審察公私勖勉悛改絀其短而伸
其長第視策勵開導之誠與不誠耳朕觀伊氣質雖稍
偏駁而心力可用所以甚加賞識非因汝等薦舉而始
行拔擢也昭通伐木開厰之人果有耗米之虞先行逐
禁係為地方起見乃可嘉而不可責惟其狹隘驕滿等
疵既屬汝所節制汝可剴切訓誡以裁成之此外或與
地方兵民有不協處則又豈宜姑容而不予以參劾至
時據實具奏以聞
同日又
奏為奏
聞事雍正十年正月十九日(臣)接到部文雲南進藏兵
丁暫駐達賴宗地方俟來年青草生時令領兵張
耀祖仍帶回叉木多駐劄候
旨其雲南續派之兵此時若未起程即行停止或起程
未遠亦即各回營汛如已出口令在中甸等處暫
住至明年二月間撤回等因(臣)查自叉木多調赴
西藏之官兵一千名經副將馮鸞領兵五百名於
雍正九年十二月十六日抵達賴宗之邊壩駐劄
原任提督張耀祖領兵五百名於十二月二十九
日亦抵達賴宗地方俱據咨禀在案其續派前赴
叉木多駐劄之兵丁一千名亦據副將姚起龍禀
稱於雍正九年十二月二十七日巳到叉木多駐
劄(臣)隨於正月二十二日當即飛咨張耀祖將現
所帶領暫駐達賴宗之漢土官兵一千餘員名於
文到時即行率領帶回叉木多地方駐劄所有劍
川協副將姚起龍所帶之續往駐劄叉木多官兵
一千餘員名俟張耀祖所帶官兵到叉木多之日
即行撤回但(臣)查原隨張耀祖帶兵之副將馮鸞
從前帶兵前進之時既多不和且每有專擅之處
經(臣)屢行嚴飭今又據張耀祖禀揭副將馮鸞捏
造買騾文册凌虐兵弁以及選留各營騾頭短𤼵
價值包攬駝運米石多索脚價等欵(臣)謹酌量將
馮鸞檄令即同原帶續往叉木多兵丁之游守帶
領撤回之兵回滇其張耀祖所揭之款俟馮鸞回
時查問明確(臣)再行
題奏(臣)將副將姚起龍即留於叉木多協同張耀祖
駐劄管理兼飭其悉心幫助其隨營糧餉各務檄
令寧州知州王㪍仍行辦理其撤回之官兵糧餉
等務令呈貢縣知縣殷良棟辦理并飭令將隨軍
所帶折給口糧鹽菜銀兩除已經放給併為現今
支給回師等項之用外餘剰者交明王㪍存貯叉
木多以備支放又飛檄遊擊段福將前觧預備軍
需銀七萬兩亦交王㪍收存以備接濟所有暫駐
達賴宗官兵撤回叉木多駐劄及續駐叉木多官
兵撤回滇省各日期俟禀報到日容(臣)另疏
題報外(臣)謹將檄撤辦理緣由繕摺奏
聞謹
奏
馮鸞係聪明人才具甚有可觀乃記名一等之員如果
揭款是實則亦無足惜矣但張耀祖非操守清廉秉公
服衆之人既與之先有不和所揭之款其中或有他故
亦未可知總俟馮鸞回滇後查問的確再行據實奏聞
此外各情節俱悉惟馮鸞一案湏加意察審為要
雍正十年三月十二日兩江總督署理雲貴廣西
總督印務(臣)高其倬謹
奏恭請
皇上聖安
朕躬甚安近日較之未病以前更覺健旺
雍正十年六月十六日兩江總督署理雲貴廣西
總督印務(臣)高其倬謹
奏為奏
聞事雍正十年閏五月二十二日(臣)據護普洱鎮副將
李宗膺等禀稱思茅地方有苦葱前往蠻壩河拜
一緬僧稱之為神仙遊擊朱仲玉已遣守備燕鳴
春帶兵前往巡查以防不法(臣)即諭令上緊悉心
查訪究拏續於六月初三日據遊擊朱仲玉禀稱
閏五月初八日燕鳴春報據思茅土千總刁輔國
禀稱閏五月初二日土弁查得思屬蠻壩河蝙蝠
洞離思城二百餘里竟有苦葱聚衆在彼朝賀神
仙土弁隨差人查至蠻壩河猛板坡頭果有五家
苦葱其往洞朝賀者有百十餘人諭令伊等速散
毋得在彼惑衆詎料苦葱不惟不遵且聲言就要
殺到思茅壩來等語轉報卑職當即遣發守備燕
鳴春帶領兵弁礮位於初八日夜出普洱城前赴
思茅隨於初十日據燕鳴春禀稱初九日早晨官
兵下畢班鳩坡後有押火藥之兵十五名纔下至
半坡不意箐中一羣苦葱突出執弩放箭打死兵
丁二名我兵亦鎗傷苦葱五名衆兵極力追趕苦
葱滚箐逃散職等於初九日已刻抵思茅城即於
是夜商同通判朱繡帶兵一百名躧蹤尾跟至柏
樹枝天已黎明見賊伏箐中即令兵丁齊放鎗礮
賊衆中傷俱滚箐潛逃目今正在商酌遣兵直撲
蠻壩猛坡巢穴等情十三日又據燕鳴春禀稱卑
職於十一日多遣兵練遊巡探路帶遞公文行至
坡頭忽有苦葱數十截路放箭探得各路軍皆阻
截再查苦葱嘯聚之處即係刀興國同伊堂弟刀
三所住地方苦葱即係刀興國項下之人又探得
苦葱遍傳木刻勾通茶山江壩威鎮等處黨𩔖起
事等情二十三日又據燕鳴春禀稱初十日卑職
會同朱繡發曉諭牌差鄉保胡尚聞陳璋刁聯捷
等前往猛板招安十五日據刀聯捷回稱小的等
行至半路那庫落地方即被刀輔國胞弟土把總
刀興國等帶領苦葱猓玀□夷各執標弩在彼阻
路說招安要土千總刀輔國出去方肯同到城裡
只教小的與先歪兩人來回話胡尚聞等留在那
裏作當等語卑職同朱繡商酌賊之詭計欲將刀
輔國誑出一齊作亂刀輔國禁於城中斷難放其
出城此則倡首作祟之實情十六日賊箭傷死漫
板湖廣客人五名燒蠻間民房二間於辰刻報到
卑職等於已刻𤼵弁兵至漫板蠻間山後鎗傷賊
二名正奮追間忽經大雨賊奔箐散於十七日已
刻四山賊有千餘四面圍城直攻南門卑職督令
把總劉雄才開門迎敵鎗礮打死逆賊十三名我
兵全無傷損十八日賊又來圍攻西門放礮打死
賊三名拏獲刀輔國送信家人阿林訊供刀興國
等帶衆賊盤踞輔國家内興國口稱要做王爺四
山一處埋伏五六十人要攻北門等語理合具禀
俯賜請兵𠞰除叛賊等情據此合將逆賊始末情
形備悉禀報同日又據駐劄思茅通判朱繡禀同
前由到(臣臣)查普洱鎮地方遼闊汛廣兵單難以
調𠞰即飛調内地迤東臨安鎮官兵六百名土兵
二百名又元江新□二營兵丁各一百五十名令
副將李宗膺遊擊王先韓雯鵬等分行帶領由元
江一路前進攻𠞰又調景蒙營官兵一百名由鎮
沅威遠前赴普洱會𠞰但思普洱思茅夷人作亂
其勢必勾結九龍江橄欖壩一帶夷人一時煽動
所調官兵必得大員總統調度(臣)又派撥督撫兩
標官兵四百名開化鎮兵三百名委令臨元鎮總
兵官董芳管轄併總統各處所調官兵由元江前
進相機策應撲𠞰又移咨雲南提臣蔡成貴再派
撥迤西官兵數百名由景東一路直抵普洱思茅
協𠞰兼顧鎮沅威遠到普之時亦統聽該總兵董
芳節制調遣但各處兵丁一時不能即到令總兵
董芳先帶所派督撫兩標官兵四百名於六月初
九日即自省起程到元之時則臨安新□之兵自
已齊到即先行帶領進𠞰續於六月初十等日據
元江府知府祝宏遊擊李定海疊禀閏五月三十
日據普洱鎮把總陳天申飛報二十八日有通關
大寨□夷被苦葱勾通聚衆附和屯於通關廟邊
箐内每人頭帶樹葉一枝為號把邊塘房盡行燒
了塘兵三人業已奔汛把總汛内兵少請速𤼵兵
急救等情卑職等即於六月初一日委守備馬漢
勛帶把總康天錫官兵一百五十名土練一百名
馳赴他郎分頭接應去後乃苦葱煽動通關哨□
夷已過阿墨江於六月初三日至他郎分為三股
每路約有四五百人守備馬漢勛率領官兵土練
奮勇殺賊鎗礮打死賊人甚多賊衆敗退我兵無
損賊敗之後仍聚四山喊聲不絶而元江所屬之
善政德化惠遠定南四里夷民亦有被廹煽惑附
從者夷賊添聚二千有餘於初四日復來攻營把
總康天錫率領兵練奮勇殺賊乘勝深入守備馬
漢勛令千總黃有仁帶兵接應而黃有仁遇賊即
行退回以致康天錫陷陣身死又陣亡兵丁六人
該弁又勸守備馬漢勛退走馬漢勛叱斥不從及
至初六日賊人圍住守備馬漢勛行營正與賊對
敵之際黃有仁忽若瘋狂用刀自砍跕墻之兵衝
入賊營致兵驚散賊人乘勢衝入馬漢勛隨身兵
單不能固守退至莫浪地方隨遣新□已到之兵
一百名并土弁施糯利等帶領土練五百餘名星
飛前進他郎𠞰殺逆賊已將賊殺退二次賊仍退
回他郎等情(臣)即差員催令由元江一路領兵官
立即統兵前進𠞰殺他郎一帶賊人開通道路又
即照會總兵董芳令一面督率各員速行前進𠞰
賊一面申明賞罰將把總康天錫及兵丁六人即
以軍中牲酒親祭并以(臣)所𤼵銀兩賞其家口仍
給與其子弟名糧諭以俟事竣具
題請奬其元江文武所禀千總黃有仁之處果確即
請該鎮
王命用軍法在軍營前斬首示衆以作士氣即統現到
之兵攻進(臣)思賊人退回他郎必不敢向元江城
定分一股向新平縣一路山僻之路鼓脅夷人隨
又派督撫標兵四百人令守備李國柱等帶領飛
赴新平策應(臣)又思思普二處既已有賊衆而攸
樂一帶竝無禀報其相近之九龍江橄欖壩等處
地大夷衆從前攻𠞰經用兵六千餘名此時應再
增撥官兵兩路竝進則𠞰平方速隨又酌調曲尋
鎮官兵四百名開化鎮廣羅協武定營官兵各二
百名竒兵營官兵二百五十名尋霑營官兵五十
名又督撫標兵二百名武定府土練二百名共計
迤東官兵三千二百名土兵四百名俱由元江一
路聽總兵董芳總統調遣進𠞰又飛咨雲南提臣
蔡成貴再添撥迤西官兵合二千名選勇幹之員
帶領由景東一路前進兼顧鎮威直入普境以𠞰
逆賊到普會合之時仍令總兵董芳一併總統調
度六月十一日接准提臣蔡成貴於未接(臣)咨之
先咨開六月初七日據普洱鎮中軍遊擊朱仲玉
禀稱閏五月二十七日據燕鳴春禀稱閏五月十
七八兩日賊衆攻城卑職分布兵丁站墻擊石竝
遣弁兵開門迎敵賊始敗遁今賊盤踞刀輔國樓
上至於攸樂茶山一路卑職於十一日即行飛調
兵丁會商堵截機宜乃竟半月亦無音信兹會商
通判朱繡夜募鄉道一名同攸樂管隊陳守由間
道往通文書行知守備李萬鵬嚴截各處要隘并
吩咐宣慰各猛土千把嚴堵賊首奔逃路逕去訖
等語同日又據該備禀稱閏五月二十五日賊衆
千餘圍攻思茅四門卑職商同通判朱繡分遣兵
弁迎敵奮勇攻殺賊衆受傷四竄我兵難於分布
追擒即撤回城等情據此隨酌撥提標官兵五百
名令遊擊陳上志帶領又撥楚姚鎮官兵二百名
景蒙營官兵一百名俱由景東一路前進普洱思
茅會𠞰等情移咨到(臣)六月十三日(臣)又據駐防
威遠普洱鎮左營遊擊張超威遠同知章元佐禀
報六月初一日據堵禦三圈汛外委千總王服曾
禀據寬黑村三先報稱孟連地方猛薩村查得有
銅厰客人奔至猛薩村云前日有九龍江悶坑莽
子□夷造亂殺到銅厰將厰上客人横殺大船俱
各搶去竝云親眼見白馬山百姓送梭標一根上
插雙羽至猛薩村報口稱九龍江呌我來傳知今
九龍江有四五千人馬分開三路一路殺募廼厰
一路殺上思茅一路過去殺威遠州等情據此卑
職等當即增添兵練前往三圈猛薩元江一帶扣
鎖船隻責令外委王服曾加謹遊巡堵禦現存威
遠之兵除分遣之外存城不滿百人等情又據鎮
沅府知府高培呈稱鎮沅地方界連元普有普洱
逆賊侵入境内之石門坎又有元江把邊江挖黑
村小火頭王老四帶領夷人阿開等妄傳木箭勾
引沅民業經練總盤查拏獲現在汛供其王老四
已經脱逃鎮沅之兵亦僅數十名合就呈報各等
情(臣)即飛行催令遊擊陳上志將提標官兵五百
名楚姚景營官兵三百名一併統領由景東一路
星飛前進如鎮威需兵𠞰擊即行策應又准提臣
蔡成貴咨又已撥提標兵二百名永順鎮兵三百
名前往應援(臣)又飛咨提臣仍照前咨速統派迤
西官兵合二千名星飛酌撥委員統領由景東一
路前進援𠞰又差員持令箭赴元江一路督催各
將備進兵攻𠞰他郎賊營不許一刻遲緩如違定
按軍法從事飛行去訖嗣後俟續報攻𠞰情形另
行奏
聞外謹先將情節奏
察禀報又竝未奉委調借勘查元江城垣為名忽
自行來省及有思茅緬僧惑衆之信閏五月二十
八日(臣)猶面傳詢問佟世廕回稱近日竝未再據
有禀報之情形六月初三日(臣)始據遊擊朱仲玉
等禀報即星飛派調各處官兵前往攻𠞰乃聞有
外合并
奏明謹
奏
覽奏知道了
雍正十年六月二十八日兩江總督署理雲貴廣
西總督印務(臣)高其倬謹
奏為奏
聞事竊查雲南普洱府屬思茅土把總刀興國勾結苦
葱悖叛元江夷人亦被煽惑附和為逆經(臣)將調
遣兩迤官兵由元江景東兩路進𠞰緣由已經繕
摺具
奏續於六月十九等日據普洱鎮遊擊朱仲玉護普
洱鎮總兵印務副將李宗膺鎮沅府知府高培提
臣蔡成貴總兵董芳等咨禀逆賊形勢暨調遣兵
練各情節到(臣臣)俱一面飛行指示機宜一面查
有廣西慶遠協副將顧繩祖因候送引
見到滇該副將前曾久任元江熟習情形人亦明白隨
委顧繩祖為副總統即於六月二十一日令其自
省起程飛往元江帶兵援𠞰去後嗣於六月二十
五二十八等日據副將李宗膺遊擊王先參將吳
朝應等將各路官兵進𠞰殺賊等情禀報前來(臣)
查現今賊人情形雖普思元江夷人被脅相隨者
頗衆但一見官兵雖尚呐喊鳴錛若拒敵之勢及
至官兵一衝即行奔竄惟於山窄樹密之處潛伏
拒抗迤東由元江進𠞰之兵(臣)已檄令參將周儀
帶兵千餘專𠞰元江之賊而令副將顧繩祖李宗
膺帶兵直進奮勇攻𠞰自他郎前到普洱計程不
滿三百里再算過渡工夫不過十日之内必到普
洱則普洱之賊必走思茅之圍亦必相因而觧其
元江之賊一面攻𠞰一面曉諭二十餘日之内可
以大段清除此迤東進兵之情勢至迤西所調之
兵計六月二十以内有七百名可到威遠及恩樂
一帶地方其餘官兵亦陸續而進此二處地方威
遠去普洱有二百里恩樂有三百餘里攻𠞰而前
約計十日之内可到普洱以其行走日期計算則
迤西之兵到普在迤東官兵之前以(臣)愚昧若援
兵一到則普洱思茅之賊七月初旬必破其圍必
解但其禀報到省尚須十有餘日計其日期不過
七月中旬之末普思之捷音必至矣至普思之圍
觧後方能知攸樂確信若九龍江橄欖壩一帶為
所煽動則𠞰平又少需時日若九龍江橄欖壩未
經煽動則𠞰平更可速竣惟是賊人一敗恐賊首
必逃竄於山箐瘴地或走向外域則搜擒不免需
時(臣)已與提臣蔡成貴再三指示各領兵之員令
其一到普思攻賊必先預籌其走路勿令兔脱此
現今攻𠞰之情形(臣)一併謹繕摺奏
聞伏祈
睿鑒謹
奏
兩路進兵情勢據奏已悉業既興師動衆不可草草完
結務須徹底清理為一勞永逸之計方是
硃批諭旨卷一百七十六之十
欽定四庫全書
硃批諭旨卷一百七十六之十一
硃批高其倬奏摺
雍正十年八月初三日兩江總督署理雲貴廣西
總督印務(臣)高其倬謹
奏為奏
聞事竊查刀興國等悖叛及元江四里夷民附和為匪
官兵分路進𠞰所有進攻𠞰捕情形(臣)已節次繕
摺具
奏續據元江府知府祝宏禀報有雲南貴州廣西等
省酌量委署試用之章倫經差往協修攸樂城工
不知夷人謀叛回至思茅相近之慢蚌村村夷突
然變亂章倫正坐罵賊被殺而死等情到(臣)理合
先行繕摺奏
聞容(臣)查確再為具
題懇
恩旌奬兹於七月二十九日據總兵董芳禀報帶兵於
七月初十日自把邊江前進中途竝無賊人對敵
惟將沿途山逕窄狹之處俱用木石塞斷隨令兵
練開路而進於十二日已到普洱副將李宗膺帶
兵亦於是日到普守備鄧之姜雲於初十日帶兵
亦經到普普洱及思茅城池俱皆全固賊人退遁
往猛先回竜一帶聞攸樂未有變動其九龍江橄
欖壩之夷人全未隨賊現皆安居各茶山亦未叛
逆刀興國之兄刀定國聞在彼觀望亦未從賊但
雖聞如此而攸樂營員竝無確信到來現於七月
十四日令副將李宗膺遊擊王先陳上志等分帶
官兵一千五百餘員名起身直進攸樂相機料理
將九龍江橄欖壩茶山一帶未從賊之處安撫將
漫蚌等村殺害章倫之處痛加懲創以先斷賊人
後路其猛先回竜一帶為賊潛藏之處今分派遊
擊韓雯鵬等帶兵由問南水箐前往猛先派遊擊
區明等帶兵由磨黑前往猛先於七月十七日起
身各分頭攻𠞰限於二十日在猛先會合前赴整
岡再分兵圍攻回竜賊巢擒拏賊首殲滅賊衆又
令守備燕鳴春酌帶兵練至倚象猛茄一帶令土
把總召第帶土練至整董一帶堵截後路等語(臣)
隨一一密示機宜行令總兵董芳悉心料理又提
(臣)蔡成貴已於七月十七日到新撫地方不日亦
即到普(臣)并密寄俾其酌量指示各員辦理其元
江一帶之餘賊相近新平恩榮一帶者(臣)前已遣
令參將周儀專𠞰兹於七月三十日據周儀禀報
於七月十八日至漫竜江坡有賊人千餘沿江守
渡連壘石城排柵遮蔽鎗礮卑職一面令人紥筏
一面移行遊擊張瓚等帶領漢土官兵由谷麻渡
口鈔襲賊人之後卑職分派備弁兵練於二十四
日用鎗礮打破排柵賊人抵敵不住督令守備張
接天帶領官兵駕筏搶渡過江奮勇攻𠞰逆賊勢
窮力竭各棄器械叩頭乞饒查係定南善政二里
所屬上下漫竜等十四村寨夷人共九十八戶令
繳器械暫行交地方官查明分别安插懲處等語
(臣)隨飛飭恐此一帶之賊尚多仍行詳細查𠞰務
令淨盡不得遺漏又據遊擊張瓚等禀報於十九
日抵阿墨江細耶渡隔岸有賊拒敵隨令兵丁施
放鎗礮賊人退入土坑躱避高聲喊呌情願投順
現在分别𠞰撫等語(臣)查此一項賊人乃元普夾
界地方之賊皆躱聚於此今經搜𠞰其情形數日
内即可撲除此賊一清則元新一帶即皆寧帖所
有各現在情形(臣)謹繕摺奏
聞謹
奏
若輩兇苗無故謀叛聚衆興戎以抗拒王師今計窮力
竭方始搖尾乞饒毫無可矜之處官兵既已齊集當乘
勢攻𠞰以懲創之倘汝度德量力不能操必勝之權將
投順者亦宜審思作何移易之策不可仍令盤踞舊巢
復貽患於將來也切戒因循善柔致於疎縱
雍正十年九月初三日兩江總督署理雲貴廣西
總督印務(臣)高其倬謹
奏為奏
聞事竊照普思刀興國等悖叛元江四里夷人附和為
逆官兵進𠞰情形(臣)已節次具摺
奏明兹據總兵董芳提(臣)蔡成貴以及軍前副參遊
守等禀報各路官兵攻殺援𠞰情形前來(臣)查賊
首刀興國已於那卡地方被遊擊區明拏獲刀興
國用刀抺頸傷輕不致傷命業經押觧往普竝於
南指河拏獲刀興國之幼弟刀經國又於那弄箐
内拏獲刀興國之弟刀老五刀老六二名妻二口
子一名妹一口竝家人等共十三名其同謀之召
第及賊黨等尚未就獲(臣)隨飛咨提臣就近飭令
將備等上緊搜拏必使賊徒罄獲以盡根株其普
思元新之賊現已攻𠞰將竣理合繕摺奏
聞其善後事宜俟𠞰竣之日(臣)與撫(臣)張允隨提(臣)蔡
成貴悉心籌畫再行具
奏謹
奏
覽奏知道了善後事宜當再三詳慎為之
同日又
奏為奏
聞事竊查廣西思明土府各寨頭人目無土官不服拘
管土知府黃觀珠自知懦弱不能約束是以詳請
情願將洞郎等五十村寨請歸流官管轄司道總
兵等議詳前來(臣)商同廣西撫(臣)金鉷提(臣)張應
宗會
題請
旨在案今於本年七月二十六日(臣)接據左江道閻純
璽禀稱據思明同知崔傑禀稱本月初三日思明
土府各村百姓聚集數百餘人執持器械圍繞土
府衙署聲稱土官聽信寵役黃瑞卿等審斷不公
竟衝入衙署抄洗一空捉出黃瑞卿亂刀砍死土
官夫婦逃出南街躱匿又復忽聚忽散聲言五十
村寨寧死不肯歸流續據太平府知府屠嘉正禀
稱土民不法緣由因土官庸弱有頭目譚道美鄭
可傳魚肉小民黃瑞卿潜與勾通以致村民聚衆
赴控土署適遇黃瑞卿遂擒住砍殺而各頭目不
樂歸流乘此土民轟鬧之時亦從中唆使聚散不
常等語本道現已遴差前赴探聽確實情形另行
飛報外合先禀明等情到(臣)據此(臣)隨即密劄撫
(臣)金鉷提(臣)張應宗并左江鎮(臣)霍昇就近察實
確情速飭文武酌妥辦理倘須用兵亦即酌撥前
往并密諭隣近各文武加謹防範去後嗣接提(臣)
張應宗咨已調左江鎮標官兵三百名遣𤼵至太
平府聽副將施善元統領到彼彈壓又接撫(臣)金
鉷來劄亦已調本標兵二百名星飛前往駐防(臣)
隨會飭在案續接左江道鈔土忠州禀起釁緣由
前來據禀云卑職確查起事之由皆因官兄監生
黃高朗與姦目黃芳蘭周之賓等不肯歸流稱言
土府與黃瑞卿上省將他們管下各寨賣與流官
遂招集刀萼㜑元隴盧各寨姦目星洪等分途傳
集土人約有萬餘於七月初三日進城操戈破街
燒燬羣房男女星散并搜獲黃瑞卿牽出照墻砍
死是日抄搶燒燬共一百餘家後於初十日同知
崔傑崇善縣馮瑚經歴田生玉千總李正會同送
土府回衙各寨土蠻又復鼓噪趕殺各官而各官
拚命奔逃姦目周之賓將土府接入家内居住不
許出門為首者實係周之賓黃芳蘭勢力最大呼
應最靈黃芳蘭僅在家中鳴鐘三次各土兵立刻
即至其餘又在其次又探聞得十八日各亂民要
到各村寨會齊如有不肯附和者勒𤼵銀兩凡官
兵一至必要齊赴救援勿效鄧横被兵平服等語
(臣)細按種種不法情節必將首惡等懲創一番將
來方可寧帖度其情勢非曉諭可以了事官役可
以緝拏并非數百官兵可以𠞰擒者(臣)即一面密
咨提(臣)張應宗酌量添兵遴選將備會同地方文
員壓境駐劄并檄令副將施善元相機而行如應
增兵飛即就近呈報提督酌撥去後嗣接提(臣)張
應宗來劄與(臣)意見相同已酌定各路漢土官兵
共有二千七百名預為設伏如敢猖獗即行𠞰懲
今於九月初二日又接左江道禀稱土民初雖烏
合繼亦不無悔心自太平府知府新太協副將於
七月二十九日親至彼地將舊日頭目給牌委用
又於各土民切加開導并聞撫鎮兩標官兵將到
愈加畏懼八月十三日該府協摘取土官印信將
土官押送太平府城各村寨俱安静無事男婦長
幼咸皆投具情願歸流遵依自後再敢不法願甘
𠞰除等情隨據太平府屠嘉正新署左江鎮施善
元稟同前由似可不必用兵但又據左江鎮標遊
擊俞大勇禀稱各村土蠻目下雖各具遵依第野
性難測既將黃瑞卿擅行砍殺種種不法豈不自
曉今首惡竝不獻出見官兵源源臨彼揣其情意
似非實肯斂息恐因秋成已届口糧當收又慮村
寨未固假以抒誠欲以暗築壕墻實難測料各寨
環遶呼應相連安能保其無事等語(臣)細按各員
禀報再三籌度土蠻如此不法必將為首者懲處
以儆將來方可久安必得官兵在境軍威彈壓方
能使之聽諭遵令此時斷不可撤回且不可抽減
務令首惡悉出方可一面審究撫定辦結(臣)現將
此意劄寄撫提二臣并行令兩司鎮道各員暨施
善元屠嘉正崔傑照此辦理不許錯誤所有情節
謹繕摺奏
聞伏惟
睿鑒謹
奏
覽所畫機宜俱是事關土蠻恃衆極須慎重辦理
雍正十年九月二十二日兩江總督署理雲貴廣
西總督印務(臣)高其倬謹
奏為奏
聞事竊查普思元新夷賊勾結悖叛(臣)已將調兵分𠞰
情節節次繕摺具
奏兹普思搜𠞰賊首一路之兵前經遊擊區明已將
賊首刀興國及其子妻與其弟拏觧續據區明報
稱刀興國在途傷發身故隨割首級并各賊眷觧
省今已將到續又據遊擊陳上志禀報搜至圈羅
擒獲賊黨胡尚文及其兄弟妻子又招出蠻竜村
男婦大小八十三名口搜至整空擒獲刀三家人
據供刀三逃在六困地方現帶兵前往搜拏等語
其𠞰撫威遠以外賊人一路之兵(臣)據遊擊張超
禀報行至蠻住殺死拒敵賊人數十名招出魏科
等一十八寨各令安業又在窩羅寨蠻簡三臺坡
殺傷賊衆直抵三圈投出蒲蠻猓黑二十四塞將
賊首四喇鮓用弩打死割獲首級此一帶𠞰撫之
事已竣業撤兵回威遠駐劄等語其援應攸樂一
路之兵(臣)據遊擊王先報稱帶兵經過蠻罵河關
舖關坪板角等五處俱有賊人拒敵我兵奮勇進
攻沿途殺死賊人甚多於八月十九日將至攸樂
對山有賊人千餘匿箐放弩官兵鎗礮齊𤼵打死
逆賊數十名有攸樂官兵前來接應砍開木栅四
道於未時到攸查攸樂柵城官兵俱各完全又據
守備張接天禀報沿途四次與賊對敵傷賊甚多
攻破木栅無數亦於八月二十一日已到攸樂其
茶山各寨據王先禀稱窩泥苦葱蒲蠻俱已作逆
惟□夷尚在觀望其九龍江外車里土司之地卑
職遣把總李燦將奉𤼵告示及與宣慰刀紹文公
文交該弁齎持前往旋據李燦帶領宣慰主文鄒
文蔚打鑼土弁召者叭目先憨杭等到營禀稱把
總等到九龍江將公文告示交兵丁王大成一面
投交宣慰土官隨有土千總刀細悶納即來江口
迎接至宣慰刀紹文處有宣慰刀紹文稱伊身幼
弱所有伊下之土目或不法通同叛夷或推延不
聽調遣屢逼伊母子通同賊人伊母子不聽煽惑
抵死不從伊下之土目惟土千總刀細悶納盡心
竭力固守九龍江内抗諸目外拒賊人等語卑職
查係確情俱經分别奬賞又宣慰刀紹文懇求官
兵往江邊駐劄以為聲援彈壓隨令守備張接天
帶領兵練前赴九龍江彈壓卑職在攸率領弁兵
一面將圍攻攸樂之逆賊嚴加攻𠞰一面曉諭橄
欖壩附逆夷人再刀興國之兄刀定國已經守備
李萬鵬拏禁合併聲明等情(臣)即飛行王先飭令
速行相機辦理叛逆者痛加懲創觀望者曉諭招
撫其宣慰刀紹文深明大義土千總刀細悶納矢
心忠勤盡力把江抗賊(臣)俱現𤼵給重賞以示鼓
勵其𠞰撫元普兩界中賊人一路之兵今各里夷
寨𠞰撫已竣惟曾經附賊為逆之火頭豐阿常等
四人尚鑚箐藏匿不出現在躧捕其六里人民今
俱已復業矣至新平楊昌禮等通同普思之賊叛
逆(臣)已調鶴麗鎮總兵楊國華總統所調各處官
兵星飛攻𠞰今接據參將周儀吳朝應報稱在鮓
馬密殺死賊人數十名賊衆敗退至密白哨搜獲
賊人男婦大小一十五名口在怕之勒投出被脇
夷人男婦大小百餘人追至阿者山梁遇逆賊千
餘恃險拒敵官兵奮勇攻破木栅三道連踏賊營
二十餘座殺死賊首楊登科一名又據知府佟世
廕禀報率同官兵在猓黑達拏獲賊人二名即直
抵新化擒獲賊首普占春之長子普之傑姪普之
英及賊眷十九名口又分兵直趨象山有賊五百
餘人在山拒敵官兵奮勇直上賊不能敵舍&KR0749;奔
逃生擒男婦大小四十七名口活拏賊人一名施
老三又據守備胡大勇等禀稱帶兵至黑龍坡有
逆賊數千與官兵對拒我兵奮勇當先短兵相接
斬賊首級四十餘顆鎗礮打死賊人三百餘名賊
人大敗我兵直抵寳秀又分兵三路進至紅岩賊
衆聚有三四千守備等率兵進攻追至山海子大
腦打傷猓賊數十名賊人滚箐逃遁隨於阿花寨
搜出賊黨男婦五十六名口又在磨些衝大松嶺
打死逆賊數十人有夷猓一百餘戶投出隨令各
歸安業又據參將鄭文煥報稱帶領兵練至石屏
之巴窩地方遇賊千餘我兵分為兩路夾攻殺敗
逆賊砍獲賊人首級十二顆活擒十三名又據遊
擊白天佐報稱帶兵至賴子塘地方有猓賊千餘
呐喊拒敵弁兵奮勇連戰三次殺死逆賊無數跟
追至界牌有駐防界牌千總劉瑞彩等帶兵夾攻
斬獲賊首三十餘顆又據守備謝章禀報令把總
楊起鳳等遊巡至蠻拱坡遇猓賊六七百人我兵
鎗礮齊發打死穿黃衣騎馬賊首一名砍獲首級
直追過嶺打死猓賊二十餘人又據遊擊段福報
稱領兵至洗魯遇賊擊敗又據遊擊主廷標稱帶
兵至禄鴉尾擊敗賊人數百殺死甚衆又於九月
二十日據鶴麗鎮總兵楊國華報稱賊人經官兵
𠞰敗今據新平土目普應祥等禀報已將賊首楊
二皮斬首又張保將賊首模則革父子俱行斬首
又據遊擊郭佑民禀報已拏獲賊首金名芳又據
總兵董芳禀報賊首李世蕃帶後生前來元江軍
前投誠等語又據把總陳義文等禀報於南藴村
𠞰敗賊人斬獲賊首李阿白首級并擒獲賊人隊
長普老二等一十三名又據知府佟世廕驗報帶
兵搜𠞰新寨之賊已獲賊首李本龍腊子龍標三
名及其妻子家口一百四十餘名口又守備楊旭
已獲賊四百巴等語(臣)查新平賊人已經各官兵
痛𠞰屢次大敗之後業俱散潰潛逃所有大賊首
已獲九人其楊昌禮等數名(臣)飛飭將備上緊搜
擒現今情形普思之賊首已獲普洱思茅攸樂三
城已全新平之賊又已散敗追搜擒捕不日可竣
(臣)俟新平之賊首普洱之賊黨所未獲之數人一
經搜獲即將一切料理調劑俾永遠寧帖之處詳
細籌思條列具
奏請
旨敬謹辦理所有現在情節(臣)謹繕摺奏
聞謹
奏
據奏普思賊首已獲餘黨現在搜捕計日可以竣事等
語但思夷猓犬羊成性反覆無常今兹𠞰撫務須窮源
拔夲勿使餘燼復燃凡夷人内知大義能不被賊煽惑
者及隨軍效力者極宜厚加賞賚或題請恩錫以示鼓
勵豈可吝惜小費辜其向化之心此番行間官兵奮勇
效忠甚屬可嘉其中勇往向前拚命拒敵竝臨陣受傷
及已故之各員弁士卒俱應從優賞䘏又如罵賊被害
之試用章倫更應題叙旌奬昭示勸懲可將前後用兵
𠞰賊以及奏捷情節暨分别加恩錫賚之處繕疏具題
候朕降旨施行前數次奏摺槩未交部汝其知之
同日又
奏為奏
聞事竊查黔省新闢苗疆内之九股地方前經
題定安營駐兵經撫(臣)張廣泗會商令按察使方顯
會同清江鎮(臣)趙文英料理續經(臣)與署撫(臣)元
展成提(臣)哈元生商定於本年七月十六日令帶
官兵二千餘員名起身前往(臣)已具摺
奏明今於九月十六日據總兵趙文英按察使方顯
等報稱官兵已抵現建城之台拱地方於初到之
時苗民伏道迎接似甚恭順詎於九月初六日夜
有桃賴等寨兇苗約萬餘人圍營發喊放鎗經官
兵擊退平明猶未觧散職等分撥官兵三路齊出
將近營首逆之楊翁寨攻破焚其寨栅斬殺無算
我兵亦有帶傷惟是九股地險寨衆現在行營官
兵不敷調遣已飛調鎮遠等營兵丁五百名再調
撥兵丁二千名前來以資遣用等語同日又接署
貴州撫(臣)元展成札稱於十一日據清江鎮報請
調兵因軍機緊急滇黔隔遠不及候檄已飛調本
標及提標等營兵丁二千名派撥弁員統領星速
前赴台拱等語(臣)當即照署撫臣所撥兵丁員弁
飛飭各協營隨帶火藥鉛彈及一切行軍器具星
飛前往台拱又檄飭貴陽都勻二府飛調定番廣
順藥弩手土兵五百名爛土司麻哈宣威土兵五
百名前往台拱聽候遣用并飛檄趙文英方顯會
同揆度情形酌合機宜辦理𠞰定此外仍令各相
近之處預備官兵(臣)查苗人情性聚衆皆各自帶
米食用十日半月之後米糧食盡即各散回本寨
不能久聚一處官兵乘其食盡散歸之時則攻𠞰
更易為力(臣)又飛飭趙文英當苗人初集氣銳之
時稍緩擊以老之乘其糧盡𠞰之再鄰近台拱地
方四面皆係新闢苗疆恐各處苗人聞風煽動最
宜密察嚴防(臣)又飛飭各新疆文武十分用心密
加防範不可一毫疎忽再者(臣)前因貴州提(臣)哈
元生奉
旨進京署提(臣)霍昇尚未到黔(臣)已於九月初八日飛
咨署撫(臣)元展成將提督印務暫為署理今據報
九股苗人抗拒不法(臣)又咨元展成提篆前已咨
送暫署即可并行調度辦理又據霍昇驗報已於
九月初三日卸事起身約計九月二十五六日可
以到黔(臣)謹將情節繕摺奏
聞謹
奏
奏中既稱苗人初集氣銳之時應緩擊以老之俟其糧
盡散歸攻𠞰甚易又稱隣近台拱地方四面皆係新闢
苗疆恐各處苗人聞風煽動最宜密察嚴防等語果如
所言各處苗人有聞風煽動情狀愈當速振兵威破其
姦謀諺云迅雷不及掩耳正此之謂寧容緩耶二語似
屬大相矛盾况從來兵貴神速遲則變生又添枝蔓且
恐在事將弁借此任意遷延殊與行師之道甚不相協
未知汝具何意見朕頗憂之但遠隔萬里彼地情形朕
未獲身經目歴不過就事論事非必以為然總在汝相
機籌酌向允妥處辦理可也特諭
雍正十年十一月二十九日兩江總督署理雲貴
廣西總督印務(臣)高其倬雲南巡撫(臣)張允隨謹
奏為仰懇
聖恩事竊查雲南學(臣)吳延熙到任試士以來辦事勤
慎考試廉明而於教訓士子讀書為文之外尤於
立心行事加意告勉諄諄不倦士子之為非者又
不袒護實於邊方有益且係接前任學(臣)于廣之
差在滇辦理僅有年半(臣)等愚見冒昧仰懇
聖恩乞將吳延熙
賞令在滇訓士為日少久似於士習有裨(臣)等謹會同
繕摺奏
聞謹
奏
此奏未到之先巳有旨矣不便再更
雍正十一年六月二十四日兩江總督(臣)高其倬
謹
奏為奏
聞事(臣)於雍正十一年五月二十六日到江寧接印任
事業經繕疏
題明現在江南上江各府及下江之江寧府鎮江府
雨水調勻稻苗暢茂餘蘇州等府稻田現皆車水
灌溉稍望雨澤上年下江之松江蘇常等府所屬
常熟華亭等縣内有被災之處仰蒙我
皇上蠲賦給賑又截漕平糶更復
特諭加賑四十日并嚴飭地方官加意辦理被災之民
仰賴
皇仁皆得全活其流出在外者今已復歸安堵初夏麥
又有收甚資接濟惟上江之泗州夀州宿州泗州
衛穎上霍邱二縣下江之海州徐州山陽阜寧安
東青河沭陽贑榆豐縣沛縣宿遷桃源等縣地方
四五月間各據報有蝗蝻生𤼵即經署督(臣)魏廷
珍分頭檄飭各屬員設法上緊撲捕務令淨盡隨
據各屬報已撲盡各具結送查(臣)到任後又各據
報撲捕已淨(臣)恐設有不實即致貽患隨又一面
嚴飭搜查捕打一面分遣各員分頭馳查以考虚
實倘有未淨亦即令在彼督同撲打其不力不實
之員即令揭報嚴參現據各處所報蝗蝻俱已撲
滅惟沛縣地方五月二十七日據報尚有蝗虫而
從前沛縣各員所報則稱蝗自山東魚臺縣而來
而山東各員則又報蝗在沛縣撲打乏員等語前
經(臣)魏廷珍逕行魚臺縣令協力淨捕而河東督
撫亦咨明江南督撫俾嚴飭沛縣實力撲捕在案
(臣)到任後隨又咨覆凡各省屬員陋習未經撲捕
先為推卸之地在江南者則推之山東而山東之
員亦推之江南惟有各加嚴查嚴督所屬各員凡
就近生蝻不論何處盡力撲打毋分彼此方不致
貽患(臣)又於馳勘各員外再飛委蕭縣知縣温長
𤼵就近飛往協幫竝令懸賞購捕倘少不實俱即
嚴參(臣)看現在情形各處之蝗已息獨徐沛二處
未淨再淮安府屬雖報撲淨未可放心(臣)現在嚴
飭緊辦以期實在淨盡所有情形理合繕摺奏
聞謹
奏
前諭魏廷珍甚晰蝗蝻倘至為災任汝百計支飾究不
能辭其咎也
雍正十一年九月十六日兩江總督(臣)高其倬謹
奏為奏
聞事(臣)查今歲江南六月間稍旱前經具摺奏
聞續於七月間得雨但各處遲早不等是以同在一州
縣之中年成或收或歉不同即在一圖一保之中
此上彼下不一其年成必詳查細看方得確實今
詳查得上江安慶太平廬州鳳陽等府和州潁州
亳州等州俱八分收成徽州寧國池州等府滁州
六安等州俱七分收成惟廣德州貴池旌德建平
合肥等五州縣前經報旱續經得雨俱獲五分有
餘收成其被旱者不及一分勘不成災又宿州泗
州靈璧虹縣七月内黃河之水洩出田稍被淹宿
泗虹三州縣甚輕靈璧稍重查上江惟此處應稍
調劑(臣)現籌動存公之項預計接濟與撫(臣)徐本
商同料理其下江淮揚徐三府收成俱九分八分
内揚州府屬江都泰興二縣之沙田因江水漲損
圩圍稍有被淹徐州之沛縣亦稍被水俱分數至
少其江寧蘇松常鎮太倉通州等府州俱有七分
六分有餘收成内蘇屬之吳縣崑山新陽常熟常
屬之武進荆溪鎮屬之丹徒丹陽金壇溧陽松屬
之華亭奉賢上海南滙青浦福泉太倉屬之鎮洋
嘉定寳山崇明俱報被旱及被風細查不及分數
俱有五分以上收成(臣)查此等下江各州縣雖内
有乏收之田被旱不及分數民間雖有報勘之呈
不應開其冀倖之習所有歲額應照舊徵收惟是
熟歉不勻各圖之中既有乏收之家又有上年被
潮今又稍旱之處現在秋成之際米價未減將來
青黃不接之時市價必昂應加意調籌預思接濟
(臣)自松回過蘇州與署撫(臣)孫國璽商酌所有除
前籌買運楚米之外其各州縣每處應買補足二
萬石之穀雖已經發銀飭買但以四錢五分一石
限定銀數又限令其買穀則州縣之中謹慎者不
敢增價通融蒼猾者更托稱價值不敷帶銀回貯
則來年平糶各處倉穀前經用空今又未補必致
無可糶濟(臣)等現已行令即彼地穀價稍貴亦即
增價購買(臣)等仍不時查察不令浮冒并令買運
之處米穀不拘將來即以原價平糶既可接濟民
間亦可不虧價本倘此内有平糶尚屬不敷之處
再行酌撥隨時運添其江西各府屬今歲收成俱
有八分七分不等内被水者共十一縣今勘查有
新淦峽江吉水永豐崇仁南昌豐城七縣成災業
經
題請緩徵併請照分數蠲免勘不成災者大庾清江
宜黃樂安等四縣(臣)現會酌批動存公銀兩酌宜
撫恤又有續報之新建等十六縣或山水衝刷或
江潮漲發俱有被水細查今或已收穫或已補種
俱不成災(臣)亦已令酌宜撫恤并預備平糶接濟
務使安定所有情節一併奏
聞謹
奏
覽奏知道了加意撫恤務俾災黎無至失所
同日又
奏為奏
聞事(臣)查看松江海塘業經
題明(臣)於九月初二日抵上海縣地方將新築土塘
逐段親看於初五日看畢所有塘工修築俱各堅
固惟原估塘頂寬二丈二尺塘脚皆寬五丈已為
寬闊但細看尚覺微陡應再酌培外面塘根令成
走馬坦坡則根基愈厚捍禦海潮愈為有力應俟
每畝五文之錢徵收稍積再酌於歲修加培至所
有石塘(臣)亦逐段親查其已完工者甚屬堅固其
現做工者俱完及七分六分五分四分不等其未
做工者俱現釘樁木等候石料興工(臣)查詢工尚
未竣情由據(臣)俞兆岳(臣)張适移咨及面說通共
應築石塘四千六百三十四丈已築完石塘三千
九十四丈未築石塘共一千五百四十丈零此工
原
題於雍正十一年内修竣因各辦石之員買運遲緩
俱不足原議之數現在停工待石今將遲延各員
咨參并咨請
題明展限又原定修築石塘用黃石六分青石四分
今黃石採取甚艱應請改用黃石四分青石六分
以速工程又原經
題定於石塘兩頭各添石塘一百丈今海潮形勢改
移石塘東頭之華家角沙長潮遠而石塘西頭之
金山墩&KR0238;家墩海潮逼近形勢頗險應將華家角
之石塘一百丈改建於金山墩&KR0238;家墩一帶再有
尚未建之石塘一百一十九丈今金山墩&KR0238;家墩
一帶潮勢既險亦應移之添建於此一帶又金山
墩之運石小河與上浜之大河俱應速行挑挖則
石料運載無阻等因(臣)查海塘關係緊要竣工不
能如期所有辦石遲誤各員(臣)另行
隨一面加委辦員發給銀兩另令開採青龍山戈
家山之石以濟工用一面將原採之各山俱添派
幹員或令協辦或令督催限期定數務令上緊趲
行多辦遲者立即參懲其運石小河及上浜河(臣)
飭司動項委員著落趕挑俾運石無誤至華家角
之一百丈石塘及未做之一百一十九丈石塘移
建於金山墩&KR0238;家墩之處(臣)到彼細看潮勢之緩
急沙脚之遠近現在情形應行移建再應於華家
角添修土塘一叚接連現在土塘更為週密其石
塘外之外護土塘原築頗有稍低稍蟄之處經(臣)
尹繼善令其加修續又經(臣)喬世臣令遍行加培
增高二尺今(臣)查看現在培築尚未完工已嚴飭
蘇松道王澄慧上緊催趲即令完工不許再緩惟
是(臣)細看此土塘塘身稍為直陡仍應於歲修厚
培走馬坦坡更為堅固此内現在去水太近者十
餘處(臣)已指令目下即行添培併說與俞兆岳張
适就近查督務令如式所有改移石塘工段請用
青六黃四石料及酌請展期之處(臣)亦另行具
題請
旨外(臣)謹先將各情節繕摺奏
聞謹
奏
覽
雍正十一年十一月初六日兩江總督管理蘇州
巡撫事務(臣)高其倬謹
奏為詳察地方情形仰懇
聖恩事今年江南江寧蘇松常鎮五府通太二直隷州
所屬各縣收成稍薄淮揚徐三府中亦有一二屬
縣稍稍被水秋冬之際民間米價未減將來青黃
不接之時米價恐必昂貴應預行籌備平糶之米
穀以平市價以濟民食(臣)將情節業經繕摺奏
聞正在辦理間接准總漕(臣)魏廷珍字寄近據屬員報
稱今年天時稍旱民間所收米粒細小兼多青腰
白臍間雜田中祗有此種者有司亦難分别擇收
可否
奏請截留亦接濟平糶之一策等因札商前來(臣)查
江南地方人口最衆食指極繁今春各處平糶動
用過常平均貯兩項米穀及楚省運來之米共二
十二萬八千餘石尚屬不敷仰蒙
皇上天恩截留漕米四十萬石除賑濟用米九萬一千
餘石盡行添入平糶市價始得稍定民食賴以得
充今查常平等項米穀雖現在遣員往楚買補但
聞彼處米價亦未甚賤竊恐未能全數買回則將
來平糶之需必須詳細預計有備無缺方足接濟
况今年民間所收又有米粒細小及青腰白臍難
於擇收之處可否將應運漕米截留三十萬石以
濟平糶之用謹具摺請
旨伏候
聖裁再今年下江地方去年緩漕及歴年舊漕仰沐
皇仁悉准折徵業已淪肌洽髓兹據布政司會同糧道
詳稱蘇松等屬雍正十年緩漕共計三十餘萬石
上年潮水泛溢今又收成稍薄民間不無竭蹷輸
將且本年應徵地漕銀米竝雍正十年所緩地丁
及各年舊欠錢糧均應於今歲秋成後併徵於歲
内全完自十月至十二月計期三月一時民力恐
難兼顧今似應請將十年分緩漕於十一年冬徵
收一半其餘一半緩至甲寅年冬帶徵完納以舒
民力等語(臣)查所詳情形是實今一併繕摺請
旨倘蒙
聖恩俯准施行則民力民食均荷
皇仁益更寬裕矣謹
奏
江南今歲情形朕業經悉知已降有指示汝等酌辦之
旨汝當凛奉欽遵莫視功令同兒戲也
同日又
奏為查明奏
聞事松江海塘(臣)查看之處前已具摺奏
聞其查參辦石遲延及設法趲修之處(臣)已現具疏
題明兹據(臣)張适禀稱附貼石塘之土塘工程原定
每土一方給發工價銀共九分加夯硪緊貼石塘
堅築張适到工之後經確查各號土塘俱用浮土
堆積竝未夯硪每方止給工價銀五分有零俞兆
岳先築樣塘各工員俱照俞兆岳兩號樣塘辦理
其樁木亦有多餘價值現細加查察核實報明等
語(臣)正確查隨據太僕寺卿俞兆岳咨開石塘内
之貼附土塘夲寺惟恐塘身單薄不足以資捍禦
塘面二丈加寬至四丈塘脚四丈加寬至六丈四
尺加增土方之費咨請在歲修捐錢項下開銷夲
寺東西樣塘共二百九十餘丈應加增土方銀約
五百餘兩夲寺已經捐資補足無庸再給又咨稱
樁木盈餘銀二百九十餘兩等因(臣)查俞兆岳身
任總理自應潔已無私實心督率乃土塘未加夯
硪竟有浮多之銀今稱加寬之應領銀五百餘兩
捐資補足無庸再給此項銀兩及採辦樁木盈餘
銀二百九十餘兩不行早為報明聞查始報甚屬
可鄙(臣)謹據實奏
聞至在工承辦各貼塘之員其土方餘出工價之處(臣)
查詢俱稱所有土塘未加夯硪多餘土方之銀現
俱尚存司庫未敢支領竝未侵冒(臣)現飭附貼土
塘工程緊要難任浮鬆即令以多餘未領之銀仍
照原議飭令張适督令各該員另行拆開照例夯
硪堅固如重加拆修此銀不敷各員雖未侵冒亦
未先報出應俱罰令各該員賠出添補修築再查
照俞兆岳所做樣塘承修但未經奏銷俞兆岳即
聽其離工應著落俞兆岳名下代為拆改重築(臣)
查俞兆岳從前督修石塘甚為悉心勤力近年老
精神少衰海塘工程緊要現已竣工遲誤此係江
省要工(臣)不委之俞兆岳謹自一一籌酌督率同
張适上緊辦理期務早竣工堅費實至土護塘及
此外有無浮冒之處亦令張适實力嚴查(臣)亦加
意查察如有侵蝕情弊即行指明
題參所有查明及辦理情節(臣)謹先行奏
聞謹
奏
俞兆岳年力衰邁督辦遲誤各情形朕未身經目歴無
從而知在汝秉公據實酌宜措施耳如應參劾具疏指
參至於張适乃向日所悉險邪小人若深相倚信專委
辦理倘異日被伊連累毋謂朕言之不早也
同日又
奏為奏
聞事(臣)查江南修船一節久成錮弊(臣)前在江南議定
題請就近分厰當修造之際即為查催驗看其揚厰
移至江寧聽總督查驗淮厰聽總漕查驗蘇厰聽
巡撫查驗鎮厰聽將軍查驗松厰聽提督查驗冀
除積弊(臣)尹繼善亦以江南船工往例於部價之
外給有一五協貼每部價一百兩協貼一百五十
兩内河沙唬等船在大修小修協銀儘敷而拆造
之船頗有盈餘至外海繒艍等船各員稱拆造僅
可敷用大修小修協銀尚有不足等情飭行據實
修造節省并准將在厰辦理經役之食用以及管
船捕舵之房飯錢均於節省項下據實動支開報
俟核定盈縮確數量與裒益因各委員所報節省
參差不齊未經核
題是皆因船工積弊力思整頓然文武各員弁及兵
胥行匠久成一片膠結已深究未徹底清釐(臣)今
再四思維現將各項船隻按趕繒沙唬吧唬之各
樣及拆造大修小修之各項俱各調一樣船至蘇
厰親查親看遴委可信廉潔勤慎之文武員弁照
實辦料照實計工一一成造各船一竣則工價俱
有成規可循然後照此定議工價一例遵行以定
畫一成規嗣後上司無庸批減修員亦無可詳增
既有一定之數無可浮開再嚴稽查之法不許尅
減一有違誤嚴參賠懲庶船工可期實在料理亦
有定程矣(臣)謹將情節繕摺奏
聞謹
奏
調船至厰看造亦不過小試行道之端耳焉能徹底清
釐夫木料價值歲有低昂工亦時有貴賤俱難預定且
汝現今酌議之數未必即可永遠遵行而乃云嗣後上
司無庸批減此一語自為日後省心省力張本則善矣
若謂為國家清釐積弊則朕不知也總之凡事惟有實
力辦公四字方免罪責此外别無良策
雍正十二年三月初六日總督管理蘇州巡撫事
務(臣)高其倬謹
奏為恭謝
皇上嚴切
訓飭之
深恩實陳微(臣)痛自省改之下悃仰祈
睿鑒事竊(臣)節次
奏摺内欽奉
硃批詳
訓嚴飭多方
指示字字警誡在在提撕仍施
教誨之
恩俾以自新之路(臣)跪讀之下感激涕零(臣)之愚昧錯
謬自容無地自愧難安惟有切切敬記
聖訓刻勵自心期念念誠實事事公忠不但斷斷不忍
竟昧天良少存絲毫歸過之念巧飾之心即從此
有一毫自全自便之念畏勞畏怨之心亦即屬上
孤
聖訓下昧本心何能逃
日月之照
國法之誅此是(臣)犬馬實情謹繕摺仰謝
訓誨深恩自陳改勉下悃伏祈
睿鑒謹
奏
覽之厭矣
雍正十二年五月二十二日蘇州巡撫(臣)高其倬
謹
奏為奏
聞事(臣)查江南上年淮徐一帶及江寧通州等處蝻子
生𤼵經悉力撲滅但恐蘆洲及草灘僻處遺子或
時𤼵生(臣)於今年三月即預飭各道府州縣時時
細查一有萌動即悉力上緊撲打務令打淨不許
疎漏兹(臣)陸續據江寧揚州淮安徐州等府所屬
之各州縣俱報稱蘆洲草灘蝻子生𤼵有蓆片大
數處者有一畝半畝一二塊者惟泰州分司所屬
之梁垜場東臺場草地内間有寬數畝者然皆逼
近海邊向不種植禾稼之處俱稱極力撲打(臣)隨
分差各員分路查督現俱禀報業已撲打刨坑趕
埋火燒鴨食悉已撲淨無遺具結前來(臣)又令布
政使白鍾山分派試用各員即令分往各府州令
其專司查勘督催總之蝗蝻為禾稼巨害(臣)務必
悉心極力料理防撲斷不使為害近又連得大雨
俱皆普遍不但於禾稼有益即蝻子亦不萌𤼵所
有情節(臣)謹繕摺奏
聞謹
奏
蝗蝻撲滅之說難可準信倘於此等處再涉欺誑不實
則高其倬禍不旋踵矣悉心竭力料理與否任汝自為
之
雍正十二年六月二十六日蘇州巡撫(臣)高其倬
謹
奏為奏
聞事江蘇各屬地方自春入夏晴雨調勻二麥有收稻
已插蒔情形(臣)已繕摺
奏明六月初間栽插全竣正資雨澤灌溉自初一日
即沛大雨頗為應時但自初一至初六日晝夜大
雨自初九至十一日又復連綿雨水過多(臣)一面
飛行遣員分頭查看各屬亦各報有雨水過大淹
浸禾苗之處(臣)復飭令詳看確查今查得各處高
田禾苗甚好其中田禾苗亦好將來俱可望豐收
惟最低被水浸過禾頂之田已經連日晴霽有即
露出禾頭者亦屬無妨只有現尚未露頭之田禾
勢必有損然天時尚可補插及補種各種雜糧亦
可望有收(臣)現分頭委飭令各委員與地方官督
率勸導令各民或培圩堰或行疏洩竭力車戽又
飭或酌借倉穀以資食力或令業主量行借助俾
佃戶力作以期補種(臣)就大槩而看如句容常熟
昭文新陽陽湖江隂無錫金壇泰州崇明通州境
内一二最低之區圖似水退之勢稍遲稍難其餘
上元江寧宜興靖江等縣雖經報水俱屬無礙現
在嚴飭令其盡力戽水補種(臣)惟有悉心調劑將
來如果有積水難消不及補種者另當查確奏
聞請
旨遵行至於江寧省城内外以及各屬間有被水衝倒
房屋已查明實在無力修整窮民量為資助城垣
營房墩臺閘坐偶有淋損之處勘明修理礮岸沙
土坍入河内有關運道者分别修濬統俟次第料
理另行奏
聞外所有委員查勘雨水情形并辦理緣由理合繕摺
奏報謹
奏
高其倬巡撫江蘇安望免旱澇之虞覽所奏雨水各情
形原非意外事殊無足訝其中雖經淹浸而不至成災
者乃督臣忠勤感召之所致耳誠偽之徵昭如影響明
者覩之莫不毛骨悚然第未審下愚輩作如何體會也
硃批諭旨卷一百七十六之十一
