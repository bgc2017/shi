欽定四庫全書
硃批諭旨卷一百二十六之一
硃批田文鏡奏摺
雍正二年四月初六日河南布政使(臣)田文鏡謹
奏為據實陳明仰祈
睿鑒事竊(臣)一介庸才至微極陋荷蒙
聖主隆恩格外錫予復畀以豫藩重任感愧交集已于
三月十八日到豫任事隨即具詳撫(臣)石文焯代
題叩謝
體察民隱閱視田苗大麥業經秀齊小麥亦已吐
穗詢問鄉民皆云仰賴
皇上洪福齊天恩澤頻施以致三月初三日大沛甘霖
四野霑足二麥約有七八分收穫(臣)亦驗視無異
見過者惟開封府知府孫蘭芬才堪任使復細察
各員誠如
聖鑑多係因循積年陋習諸事闒茸即如各州縣交代
一節接任之員例限兩月查明歸結遲則揭參原
揭參遲延(臣)今現在勒限嚴催併陸續檄調各府
州縣察其才調品行居官政績令其滌慮洗腸痛
遲延各官已經檄取各府州縣職名使之知所儆
惕作速清理歸結錢糧不致虧空至河工事務(臣)
於二月十八日蒙
聖諭府州縣經年累月日在河干地方諸事難免遲誤
(臣)隨即
奏請河員與地方官各司其事荷蒙
諭旨命(臣)到豫商之河(臣)嵇曾筠撫(臣)石文焯具疏題
奏欽此(臣)今查各該地方官兼理河務民事誠如
聖明洞鑑難免遲誤而河工需用銀兩有各州縣徑解
河道庫内兑收給發者亦有自司庫内提解道庫
并各州縣赴司請領者紛雜不一且文移往返亦
多稽遲時日(臣)到豫遵將
聖諭并(臣)面
奏情由備細轉傳河(臣)嵇曾筠撫(臣)石文焯現在會
議商酌總之(臣)受
聖主天高地厚之恩至深至渥即鞠躬盡瘁亦難報效
惟有矢此血誠不敢一毫怠惰一事苟且以仰答
天恩於萬一耳除一切興革事宜次第竭力舉行外茲
據所查大略數條預為奏
聞謹
奏
覽奏朕深為嘉悅徐徐次第黽勉措施不可過猛石文
焯若能如汝所奏則與之同心一德協力為之倘或不
肯悛改憚於振興覺有掣肘光景絲毫毋為容隱一切
直陳於朕自信無奪其撫任之心何庸稍涉回護形迹
總向國計蒼生有益處秉公行去自蒙
上天鑒察
同日又
奏為欽奉
上諭據實奏
聞事竊(臣)蒙
皇上諭令密察河(臣)齊蘇勒其人究竟如何欽此(臣)細
加體察齊蘇勒之居官操守誠如
聖鑒實屬冰清玉潔一塵不染於河工事務極其熟練
第為人性執微躁每多逞才自用旁人無能參贊
一言(臣)訪之輿論俱各相同至按察使張保初到
任時亦循舊習不能自異近日持身嚴正辦事勤
慎(臣)勸其益自奮勵以報
聖恩理合具摺奏
聞謹
奏
所奏俱屬甚公至云齊蘇勒一塵不染果然乎再加細
訪據實密奏以聞
雍正二年閏四月初六日河南布政使(臣)田文鏡
謹
奏為恭
賀大捷事竊惟羅卜藏丹津者世受
國恩至深至厚乃罔知禮法跳梁徼外我
皇上胞與為懷寬其誅戮許以自新豈意怙惡不悛自
取滅亡爰
命大將軍年羹堯
授以方略調遣奮威將軍岳鍾琪統師競進有嚴有翼
軍容大振於前茅如電如雷賊勢俄摧於破竹由
是凱
奏歡呼羣仰
神威莫測捷音傳播咸歌
廟算無遺從此荒陬僻壤共享昇平之福矣(臣)自問卑
微何敢越分
奏賀但思普天率土無不歡欣況(臣)身沐
皇上隆恩如天如地其為忭慶豈悉名言用是不揣冒
昧繕摺稱
賀謹
奏
應奏賀者知道了
同日又
奏為恭謝
天恩事竊(臣)前差
進摺家人回豫恭捧
皇上賜(臣)
上用乳餅
御製寶碗六安銀針雨茶到署當即望
闕叩謝
天恩泥首祗領訖伏念(臣)何人斯荷蒙
聖主高厚之恩格外
寵錫有加無巳此誠千古未有之
曠典(臣)即鞠躬盡瘁實難圖報於萬一惟有愈加勉勵
竭蹷駑駘以期無負
聖恩已耳所有愚(臣)感激微忱理合繕摺
奏謝謹
奏
覽奏謝知道了前聞陳時夏在豫甚有能名適據該撫
石文焯言伊辦理無才奏請調内朕思此人既負聲稱
無故飭調離任必招百姓嗟怨因於其摺内批諭云陳
時夏果短於才幹實有誤公處爾不妨據事直參朕自
有裁酌雖經如是批發但不解石文焯此奏為何至於
陳時夏去歲曾具有一奏甚覺僭越無理經朕嚴加申
飭今春聞伊欲告終養百姓環繞涕泣攀留而止果有
此事乎抑或其人係務虛聲行小惠以收民譽者乎及
採訪輿論則咸稱其美指不勝屈有清惠愛民而不阿
附上司兼且處事明敏若云辦漕不逮伊去後别員更
不逮矣等語是以朕懷疑莫決特行訪詢爾其據實奏
聞
同日又
奏為欽奉
上諭據實奏明事雍正二年四月二十三日學(臣)張廷
璐到(臣)署云伊兄戶部尚書張廷玉有字來豫四
月十六日
奏稱伊弟張廷璐在河南除夫馬取給於地方外他
如幕賓修儀及養贍家口種種雜費皆無所出頗
覺難以持支於考試内絲毫不敢染指有負
天恩荷蒙
皇上面諭朕聞汝弟聲名頗好汝可寄信令伊面向廵
撫石文焯布政使田文鏡云奉旨著廵撫布政使酌
量給與盤費一面具摺奏知欽此(臣)遵即會同撫臣
面商因查豫省各州縣夫馬(臣)自抵任後遵奉
上諭嚴禁如無勘合火牌不許擅取州縣驛站夫馬并
不許州縣借供應名色派累里民今學臣夫馬自
不便令其取給於地方茲議沿途夫馬每歲需銀
一千六百兩供給雜用等項需銀三千兩幕賓束
修需銀一千兩養贍在省家口需銀一千餘兩總
計三年應共需銀二萬兩前經撫臣
奏准給銀一萬二千兩尚少八千兩之數(臣)與撫(臣)
石文焯暨司道養廉銀内通融給發除撫臣另摺
奏
聞外為此謹
奏
學政一差假使苞苴不禁所取有何限量若清正自持
則無錙銖可得總在爾等地方大吏本諸公心審其行
為果一塵不染當恊力幫扶以成其美倘或言行猶有
不符即前此所議之數巳覺浮多朕原諭張廷璐與地
方撫藩酌商合宜須爾等樂助方可非令其以奉旨勒
行也爾等計議允恊酌量給與
同日又
奏為據實直陳仰祈
睿鑑事雍正二年四月二十七日(臣)齎摺家人回豫恭
捧
硃批奏摺到(臣)隨即盥手跪誦仰見我
皇上至聖至明無微不照感激涕零難以縷
奏惟有欽奉
聖諭指示謹守恪遵并竭盡心力不敢一毫苟且一絲
欺隱以仰報
隆恩於萬一耳茲(臣)伏查豫省夏麥業經陸續收穫詢
之農民僉云數載以來從未有此雨暘時若十分
豐收又查秋禾高糧巳長尺許穀苗巳發數寸其
餘雜糧盡皆茂盛頃蒙
聖諭京都左近地方亦得兩次時雨麥秋大有可望此
奏盤查虧空一事(臣)謹遵
硃批訓旨嚴飭盤查之員不許借端擾累今據河南府
盤查過懷慶府屬各州縣其虧空少者(臣)即勒限
嚴催令其作速彌補全完虧空多者(臣)現在詳揭
撫臣
題參至新舊參過虧空以及交代遲延未經參揭者
皆因舊習相沿彼此躭閣隱庇之處誠如
聖諭稽延之事實不止一端已也至(臣)自問與晉撫諾
岷萬不及一而仰沐
皇上天高地厚之恩奬許逾分不覺日夜惶悚寢食靡
寧亦惟謹遵
聖訓諸事徐徐次第黽勉措施并恊恭和衷激發撫(臣)
石文焯振興奮勵共勷至治以副
聖懷再開封知府孫蘭芬才實堪使其性急之處誠如
聖鑑陳州知州林鴻暹(臣)初到豫時亦微有所聞因審
追虧空無可恊辦之人故暫用其才今蒙
皇上諭知(臣)復細加察訪人品實屬不端居官殊多劣
蹟(臣)亦斷不姑容以貽民害但不謂似此微末小
(臣)前訪聞具奏今遵
甚屬遼闊守斯郡者不特諸事難以清查致有貽
改置統攝止留十餘州縣屬開封府管轄庶刑名
錢穀事件朝呼夕應而各官之賢否地方之利弊
與夫民生之休戚知府皆得親知灼見徹底整頓
矣然應行分設者尚有統轄三州十二縣之汝寧
府一州十三縣之河南府均難兼顧是否(臣)言可
採伏候
聖裁倘蒙
聖主鴻恩無可圖報凡有關於
國計民生之事不敢不據實陳
官而官有全報上司具
題者亦有減報數目者并有全未申報者迨至期滿
陞科催令百姓完納錢糧在百姓止知上完
國課而不知減報未報地畝之錢糧盡歸各官私槖
(臣)察訪確實隨向撫(臣)石文焯說知又思欺隱田
糧定例甚嚴一經顯行飭查各屬不免畏罪巧飾
(臣)今並不檄發牌文只密諭各府知府令各州縣
不敢再隱盡皆首報一俟查出地畝若干應納正
賦若干即為詳明撫臣
題請當年起科但臣更有請者此項隱匿地土匪朝
伊夕若按律治罪追究積年錢糧則新舊大小各
官均干重處枝牽蔓引便無了期我
皇上聖德如天自無庸臣預為
奏請第恐格於成例以致部駁不得不先行瀆
奏俟撫臣具
下之餘種於前四月十二日起據衞輝府屬之獲
嘉胙城淇縣新鄉汲縣五處開封府屬之祥符滎
陽封邱河隂四處懷慶府屬之武陟修武二縣陸
續詳報版地内生有蝻子(臣)隨飛飭各該府親自
九並未損傷田禾再有河工需用人夫原不比南
工多可雇覓且向年止須搶修募夫甚少今興大
工雇夫頗多因不得不借民力雖據在河各官遵
照部定工價給發雇募並不累民而内有祥符縣
兩不相妨并使刁劣紳衿無以營私理合一併奏
聞謹
奏
諸項俱悉總屬可嘉之至
雍正二年閏四月二十八日河南布政使(臣)田文
鏡謹
奏為遵
旨覆奏仰祈
睿鑑事欽惟我
皇上秉德承乾勵精圖治凡有關於
國計民生者無不仰厪
聖懷籌畫盡善茲撫臣石文焯傳(臣)至署捧出
京時見直隸一帶地方紛紛種植業已謹切留意
樹根以致路旁每多坑坎茲遵將刨掘之處巳經
平治伏祈
縣僉云去歲即將沿途營汎窩舖逐一修整似無
庸再修(臣)今復致札鎮(臣)令其嚴飭該管將弁加
意廵查毋得疎忽然欲使在汎兵丁朝夕看守必
須添盖房屋攜眷居住而此項盖房工料(臣)已與
隙逐一料理斷不致累及地方以厪
聖懷又屬員養廉(臣)到任時據撫(臣)云已經
奏明隨捧出
硃批諭旨與(臣)細繹(臣)跪誦
旨内即有不敷之
諭仰見我
皇上體恤臣工無微不燭(臣)復與撫(臣)酌議又據撫(臣)
屬一切科派悉行禁止積年陋規盡皆革除今蒙
聖諭遵當細加訪察斷不敢稍有疎忽以貽民害再河
決等處地方實因連年歉收内有佃地貧民暫時
就食他所今歸復業(臣)始見二麥甚好秋禾亦佳
在在需人芟穫意其歸里可以傭工度日或不致
盡皆乏食是以未及詳議乃
皇上保民若赤令(臣)與撫(臣)實心辦理(臣)遵即檄行各
府州縣查有確實無可依賴之人計口給以穀石
務使得所以副
聖懷總之(臣)受
皇上子惠元元任使微(臣)之至意巳耳除撫(臣)石文焯
另摺具
奏外(臣)謹據實繕摺覆
奏伏乞
睿鑑謹
奏
徐徐盡力為之朕自有照鑑
同日又
奏為據實陳奏伏祈
聖鑑事竊查豫省二麥今巳盡收總計約有八九分之
雨隨降田苗可以盡望豐登至(臣)前
交界之汲縣江南鳳陽府屬接壤之考城縣據各
打傷猶幸夏麥巳收秋禾尚可補種(臣)隨嚴飭該
地方官量動倉穀加意軫恤並諭令百姓及時補
題請改教職尚有庸劣不堪數員(臣)亦現在查核詳
揭聽撫臣
題參外而量才酌調之處(臣)自問庸愚不敢冒昧舉
行因思
建德自臣到任以來見其踴躍奮力不辭勞苦辦
可供職河南府知府張漢人亦樸實初任外吏事
尚未諳止有歸德府知府談九叙年力衰邁事多
叢脞(臣)諷其知機告退以免貽誤但聽其去就
鴻恩出自
聖裁謹
奏
所奏俱悉
雍正二年五月十二日河南布政使(臣)田文鏡謹
奏為自陳薦舉非人仰祈
皇上即賜斥革嚴處以儆冒昧濫舉事竊(臣)一介庸愚
毫無知識於雍正二年二月十八日上覲
天顔荷蒙
諭旨垂問知有做官好者無論親友
命(臣)舉奏(臣)謹據耳目之所聞見如江西瑞州府知府
劉元𤦺官聲好人去得山西汾州府同知楊飛熊
有才有守勤慎敏練可稱良吏即於二十日具摺
陳
奏不謂劉元琦竟有收受鹽商銀兩之私近晤晉省
來人知楊飛熊復有虧空改作民欠之事(臣)從前
保舉之時雖不敢一毫欺罔但似此疎忽冒昧妄
薦不特昏瞶已甚抑且實負
聖主未有之隆恩清夜環思殊覺惶愧無地罪莫可逭
伏乞
皇上將(臣)即賜罷斥嚴加處分庶(臣)心得以稍安而薦
舉不實之員亦知有所儆惕愈加慎重矣(臣)不勝
戰栗待罪之至謹
奏
知人則哲惟帝其難之即親子亦安能保其終始如一
今若治爾濫舉之罪嗣後尚望有推賢薦能之人乎但
經歷此等謬誤惶愧在所不免自茲以往加詳加慎斯
可耳特諭汝者倘偶失鑒别舉非其人覺察之後不自
文飾偏袒遮護則不得謂之過舉過而不改是為過矣
當切記以為終身誦
同日又
奏為欽奉
上諭據實覆奏仰祈
睿鑑事雍正二年五月初二日撫臣石文焯傳(臣)至署
捧出
硃批諭旨聞爾河南省將州縣火耗贏餘一概盡歸藩
庫以補虧空又每千兩解費二十兩名曰平餘州縣
分文不與有官窮民困之論等因欽此(臣)跪誦之下
惶悚無地伏查豫省火耗原與正糧一封投櫃而
贏餘銀兩則係拆解時逐封歸併而出或多或寡
亦無一定多則每千兩有六七兩至四五兩少則
二三兩而止並有竟無贏餘者(臣)等恐火耗起解
而贏餘留之州縣則州縣冀得餘銀難免重收暗
加之弊故一槩令其解司使之自知無利斷不肯
高下其手以剥民脂此火耗贏餘之所以飭解亦
可助公項之不敷也再(臣)到任後查知州縣起解
錢糧即將火耗擅自扣留養廉亦有本無虧空錢
糧捏稱因公那墊竟自扣存以作抵補(臣)思若如
此混扣則人亡産絶無著虧空將何以補(臣)所以
諭令凡有那移虧空者即應揭參而養廉銀兩亦
須詳明批允方許扣留至每千兩有解費二十兩
名為平餘(臣)查歷任布政使及牟欽元任内火耗
未解司庫之前每千兩原有平頭一十八兩亦無
二十兩之多自(臣)到任以來將前項平銀以及一
切雜項使費門包之類盡皆通行禁革又恐州縣
解役朦混本官以致苦累小民隨檄令各屬將法
馬攜帶赴省與部頒法馬較凖發回令其遵照兌
足起解不須分毫多帶以備舊日平餘之費再各
屬養廉銀兩前經撫(臣)石文焯
奏明蒙
皇上俞允現今春季蚤已飭令扣留養廉並無分文不
與之事但錢糧封櫃耗羡起解州縣自不比昔日
可以自恣而一切陋例盡皆禁革百姓俱各安樂
並無民困之處(臣)謹據實
奏覆再蒙
聖諭白蓮教等姦民蹤跡詭祕務須密訪嚴察此誠
皇上詰姦止邪整齊風俗之至意(臣)自到任後因前有
亢挺一案亦時刻留心巳經通飭嚴查保甲今惟
有與撫臣恪遵
聖訓竭力密訪留心料理斷不敢少懈以副
聖懷合并奏
聞謹
奏
朕初聞官窮民困之論即經降諭云斯語殊屬難信爾
等寧有如是荒唐之理今覽所奏剖悉雖明究係爾等
撫藩料理不妥致生猜嫌怨憾且更有甚焉者言爾等
如此作用勝如收受節禮云云爾等居心自不如是而
形迹之間或不無稍涉疑似其留心檢點秉公調劑毋
令人有隙可乘方為盡善勉為之
同日又
奏為遵
旨覆奏仰祈
聖鑒事竊(臣)欽遵
惠之流至收民譽誠如
聖鑒再今春欲告終養原有此說而百姓環繞泣留訪
無此事且陳時夏所少者隨機應變凡遇疑難之
事不免遲緩必須得人助理方克有濟此撫臣石
文焯所以有懇請調内之
奏然辦理漕運雖不能敏捷亦未有遺誤洵如輿論
若云辦漕不逮伊去後别員更不逮矣(臣)謹細加
睿鑒(臣)前
奏豫省蝗蝻生發立即嚴飭各屬設法上緊撲捕已
據各屬陸續具報有盡經撲滅出具印結申送者
亦有十去八九尚未淨盡者(臣)因蝗蝻為害民食
攸關特與撫臣商酌給銀換錢每蝗蝻一斗賞錢
隨即刨掘深壕用土掩埋今奉撫(臣)准到部咨内
開尚書勵廷儀條奏捕蝗之法(臣)又隨即逐一遵
行不敢怠緩竝嚴飭各屬凡有生發之處竭力上
緊撲捕務期盡絶以副
聖懷再查豫省于五月初一日大雨普降據報到之開
封等八府一州所屬盡皆霑足又於五月初七日
辰刻得雨至夜復得大雨暨初八九十等日連得
時雨田禾勃發民情歡悅此皆我
操守廉潔委係一塵不染理合一併奏
聞謹
奏
覽
雍正二年五月十七日河南布政使(臣)田文鏡謹
奏為遵
旨據實覆奏仰祈
睿鑒事雍正二年五月十三日撫(臣)石文焯傳(臣)至署
捧出
聖諭臨潁縣知縣林貽熊儀封縣知縣袁珂二人聲名
諭撫(臣)與(臣)細訪的確據實合詞具奏欽此(臣)遵即留
明白再查鄭州知州高文愷該州地方從前並無
飭該州出錢買蝗並上緊撲滅盡絶去後至其人
居官頗好才甚堪使亦無不實心任事之處彰德
府知府朱鈞其居官之處(臣)於閏四月二十八日
摺内已經具
奏
聞併詳揭撫臣
題參除林貽熊袁珂二人聲名(臣)與撫(臣)合詞具
奏外謹將高文愷朱鈞一併據實覆
奏統乞
皇上睿鑒謹
奏
知道了
同日又
奏為遵
旨據實覆奏仰祈
聖鑒事雍正二年五月十三日撫(臣)石文焯傳(臣)至署
捧出
硃批諭旨(臣)跪讀之下慚悚無地伏查河工所需草束
人夫(臣)於本年三月内赴任路由工所隨留心逐
細察訪知每草稭一觔原議開銷正項銀一釐祇
因從前年歲歉收草價昂貴加之運脚每觔實至
三四釐之費迨至去秋收成大有每觔止費至二
釐許今歲百姓多有自運至工所售賣者每觔草
價仍止二釐此連運脚均在其内值今二麥豐收
秋成可望每觔一釐儘可買備而輓運轉輸自不
得不稍借民力如果有虧價值有累百姓(臣)即冒
死入
告亦所不辭況
皇上愛民如子不惜帑金(臣)有何慮而故為緘默耶盖
因原非苦累而稍借民力亦分所宜然此(臣)所以
不敢冒昧具
奏者也再查條奏内所陳每縣一年統計約賠數千
金承辦州縣先猶那動庫銀再圖彌補今則正項
隨徵隨解火耗亦解補虧空無項可那不得不按
派里民押令辦運等因(臣)查先前草束檄發附近
各州縣採買州縣轉發里民辦運已經數載並非
因火耗起解而始令里民辦買亦非通省百姓均
有派運之事盖緣草束秫稭俱係産自民間既將
銀兩發與州縣承辦州縣勢必散之里下豈有舍
現在物料而另向他處購求者乎又查河工夫役
工價原估乾土每方一錢二分扣存加一節省暨
夯硪檾辮等項共銀二分四釐外每方應領銀九
分六釐又原估水工每方一錢六分扣存加一節
省暨夯硪檾辮等項共銀三分二釐外每方應領
銀一錢二分八釐至於需用人夫分派附近州縣
州縣按照百姓地畝或頃半或二頃出夫一名論
方做工正與紳衿里民一例當差之例符合(臣)訪
聞南河每土一方工半可以做就每日每名可得
工銀五六分竟有謀之而不能遽得者其如豫省
之民向稱懶惰偷安且不諳做法以致每方竟有
做至四五工者其工價之多寡皆由勤惰而分則
又非州縣派撥之過也况做工者俱係地多之戸
不能親自赴工即雇覓貧民代往除工價之外尚
有幫貼則是無地貧民正可藉此以資衣食原非
苦累之事且豫省堤工從前俱係里民自行修築
連年以來仰沐
聖祖仁皇帝弘慈復蒙
皇上軫念民生不惜數百萬金錢興工築堤下埽堵塞
特設副總河以專其任又設河員弁目分理其事遂使
黃童白叟共享昇平之福而富戸貧民均各保其
地土全其家室是雖有運送草束之勞亦屬分所
當然況古來國家凡有工役差徭動煩民力我
朝百姓除完正項錢糧之外毫無一事較之往古勞逸
不啻天淵相隔而目下因興大工兼之伏秋在即
難於雇覓如此之多因而責之州縣領帑給發暫
撥一時若至堤成工竣而地方百姓即貽子孫千
百年無窮之利是名雖為
國實所以為民豈可遽謂之累耶緣奉
諭旨事理理合據實覆
奏仰祈
睿鑒謹
奏
所奏甚屬明晰朕懷為之頓釋但小民蒙昧無知遇有
類斯借力之事當預為申明利害將往昔苛政本朝恩
澤現今不得巳暫時派撥各情節逐一分剖示諭皆令
曉然知悉則此等怨聲自止息矣不然蚩蚩愚氓只管
目前昨歲之事已懵焉莫省奚論往古來今勞逸天淵
相隔耶就中更有一二不安其分之刁頑衿監出而慫
慂播弄將小作大數白論黑以故横議由此而起也嗣
後凡地方上一切弛張政令興舉差徭總宜預先明白
曉示則若輩姦徒縱懷不良之志亦無法可施矣
同日又
奏為預陳分隸之制仰祈
睿鑑事竊(臣)因開封等府州縣過多地方遼闊知府難
以稽察請照依晉省分隸統攝繕摺具
奏仰沐
聖恩硃批諭(臣)與撫(臣)詳議妥商具疏題奏欽此(臣)遵
即按閱輿圖逐細斟酌復與撫(臣)石文焯再三確
議開封府屬則除近府之祥符陳留杞縣通許陽
武太康尉氏鄢陵扶溝蘭陽儀封洧川中牟封邱
等十四縣仍歸府管轄外其餘各縣擇其附近而
路順者歸併分隸以西華商水項城沈邱四縣分
隸陳州臨潁襄城郾城長葛四縣分隸許州密縣
新鄭二縣分隸禹州滎澤滎陽河隂汜水四縣分
隸鄭州其原武延津二縣查懷慶府止轄六縣以
原武歸併懷慶府就近統轄衞輝府亦僅六縣以
延津歸併衞輝府就近統轄河南府屬則除洛陽
偃師鞏縣澠池孟津宜陽登封永寧新安嵩縣盧
氏等十一縣仍歸府管轄外請以靈寶䦩鄉二縣
分隸陜州汝寧府屬則除汝陽上蔡新蔡西平遂
平確山信陽羅山等九州縣仍歸府管轄外請以
光山息縣固始商城四縣分隸光州所有各縣錢
糧查核督催知州照知府之例處分而直隸各州
錢糧光州則令南汝道盤查陳州許州禹州鄭州
陜州則令開歸河道盤查如通同徇隱亦照知府
之例處分庶責成既專而虧空可杜地近事簡而
諸務易查至鄭州知州高文愷光州知州劉學禮
禹州知州屠用謙人才尚有可觀應請令其暫試
管轄外再查陳州賦役繁重路當孔道陜州管轄
靈䦩二邑素稱難治現任陳州知州林鴻暹品行
久著不端不便令其統攝陜州知州李尚德甫經
到任(臣)查裕州知州蔡維翰磁州知州范時緒才
俱可用請以蔡維翰與林鴻暹對缺調補以范時
緒與李尚德對缺調補以上各員倘不相宜容撫
臣另選
題請
簡補又查許州知州王士俊(臣)於五月初十日晤撫(臣)
石文焯云已將知州王士俊
平常以之料理偏僻小邑則可(臣)到任後曾向撫
(臣)言過今
各縣至祥符縣事(臣)伏查得宜陽縣知縣郭朝鼎
才堪肆應辦事勤敏可否將王士俊仍留許州任
祖承祚調補宜陽縣缺郭朝鼎調補祥符縣缺一
題請
旨外理合繕摺預
奏仰祈
皇上睿鑒施行謹
奏
所奏俱悉爾與撫臣石文焯商計妥確時具疏題請可
也
雍正二年六月二十二日河南布政使(臣)田文鏡
謹
奏為特懇
聖恩簡發賢員以勷
盛治事竊查豫省州縣各官其中才堪任使政務練達
者止有數員而循分供職暫獲一時無過者比比
皆然乃自興築大工以來又多調赴河干刑名錢
穀以及一切應行事宜每至壅滯若再遇事故及
被劾員缺求其就近可以檄委署理者竟無其人
即或間有才情略可兼攝之員非現居衝繁要地
即動隔數百餘里往返奔馳不無顧此失彼之虞
(用)有太康陽武洧川獲嘉輝縣河内修武孟縣新安
南陽内鄉汝陽確山商城許州尉氏等一十六缺
尚未到任并有未經銓選者雖暫時委署無奈在
在需人勢難刻緩且(臣)前經摺請酌調繁簡仰沐
聖恩批諭(臣)與撫(臣)商酌具疏題請今查據地方繁簡
遴選人才高下殊覺缺多員少不敷調用(臣)隨向
撫(臣)石文焯告知(臣)前在京恭聆
聖訓時曾經冒昧陳
奏荷蒙
聖恩有俞允之旨乃據撫(臣)云前巳兩次具
奏未蒙
賜發不敢再懇(臣)伏思
皇上勵精圖治無時無刻不以吏治民生為念(臣)目擊
地方乏員料理何敢壅於上
聞仰乞
皇上格外施恩將卓異候補候選人員内
簡發二十員勒限到豫酌量委用如果才能稱職詳請
撫(臣)具
題實授庶諸事不致廢弛而(臣)亦得收臂指之效矣
理合繕摺
題或
特旨簡發(臣)不勝悚惶待
命之至謹
奏
據奏地方乏員料理候朕揀選發往從前未准該撫所
請今乃依汝所奏非薄廵撫而獨厚於藩司也盖念豫
省向日綱領未舉吏治淆混縱命能員前來亦無裨補
目今氣象似覺改觀應需才幹之吏以助不逮以供調
遣故爾允行此摺本應發回仍令石文焯奏請方為合
理但閱汝摺中有告知撫臣撫臣不敢再請之語則此
摺即如爾同石文焯會奏無異也將朕批諭述與石文
焯知之
同日又
奏為據實奏
聞仰祈
聖鑒事雍正二年六月初九日(臣)齎摺家人回豫恭捧
皇上硃批諭旨到署(臣)隨跪誦細繹所有河工物料人
夫一事仰見
睿慮周詳盡善盡美無以復加(臣)惟恪遵
聖訓竭力奉行凡有類斯借力之事務使愚民共曉茲
於本年五月二十二日有開封府屬之封邱縣因
時當伏汛北岸大堤工程緊急該縣唐綏祖即按
照地畝飭令各社添雇人夫論方給價實無短少
忽有劣衿王遜溫濬方元龍方元璐杜菁莪邊長
虹武生范瑚王前并姦民潘得仁徐丕泰等一百
餘人赴撫臣衙門具控詞内首列王遜名字而舉
人進士反居其後經撫臣批開封府查報去後乃
王遜等復乘唐綏祖赴鄉捕蝗至晚回縣聚集數
十人攔阻不容進城口稱築堤不許雇覓社夫並
稱徵收錢糧應分别儒戶宦戶如何將我等與民
一例完糧一例當差當據該縣稟報隨經撫臣委
令開歸道陳時夏親赴該縣地方嚴查確情并曉
以大義示以利害而王遜等即行退避百姓俱帖
然赴工力作臣與撫臣商酌因事内盡屬文武生
員又聞學臣不日回省考校誠恐查拏過嚴以致
脅衆罷考所以暫緩時日再行嚴拏具
題請
旨不謂王遜等野性未馴果乘學臣回省開捏欵单赴
學臣衙門違例投遞匿名呈狀控告知縣唐綏祖
學臣張廷璐遽准批開歸道查訊因而王遜等又
脅衆阻遏考試封邱一邑文武生童僅有生員二
十三名應試餘皆罷考又有武生范瑚等於途次
竟將封邱縣呈送學臣考試童生用印册卷擡去
希圖挾制官長不法殊甚撫(臣)與(臣)巳將王遜等
現在批飭開封府嚴拏訊究除撫(臣)石文焯備細
繕摺請
旨並移咨催令學(臣)張廷璐會稿具
題外(臣)謹據實奏
聞伏乞
睿鑒謹
奏
諭石文焯田文鏡知悉朕觀王遜等咆哮光景所奏猶
屬未盡更恐生出事端爾等先將為首者出其不意拏
禁省城候遣部臣前往審理如果情真罪當必將一二
渠魁正法示儆刁風方可少息此諭暫且密之但云遵
奉特旨命將生事生員王遜等速行拏問一面奏請定
奪如是宣示於外
遣部臣之旨尚未發出俟題本一到即行頒降
同日又
奏為據實再陳仰祈
睿鑒事竊查豫省提解耗羡一項實係臣等料理未妥
以致嘖有煩言上厪
聖懷(臣)於雍正二年五月十二日曾經備細具摺覆
奏奉有
硃批諭旨(臣)捧接
聖諭反覆跪誦感激之下又不勝悚惶無地矣夫豫省
提解耗羡(臣)未到任時已經撫(臣)石文焯分析具
摺
奏明通行各屬而(臣)自到任後復將從前一切陋例
以及平規使費盡皆禁革並諭令各州縣攜帶法
馬赴司較凖銀到即收迨後支放錢糧即將原兑
之銀照數給發並無絲毫短少至於所收耗羡每
月造册報明撫臣如有因公動用詳請批示存查
核算然後照依庫法支給亦無絲毫染指而論者
以為耗羡歸公勝如收受節禮是徒知耗羡之入
而不知耗羡之出且徒知昔日之收放錢糧而不
知今日之所以收所以放也且(臣)仰沐
聖主隆恩賞給養廉一切需用已充然有餘若再不思
殫心報效貪汚苟且(臣)恐
聖恩雖寬即天地鬼神亦斷乎不容所以(臣)自山右及
至中州以來諸事秉公纖毫無染兑收支放均平
如一而赤心為
國之處每多嫌怨(臣)實不避至於上下過往交結逢
迎之術(臣)又秉性孤介亦所不能藉非恭逢
皇上明並日月知(臣)之深信臣之切(臣)未有不自危者
矣但受
恩愈重圖報愈難惟有恪遵
聖訓竭誠勉力益矢清潔以仰副
皇上知遇之隆恩已耳為此謹
奏
所奏知道了但秉公忠行去何危之有若少雜一毫私
念亦難瞞朕鑒察爾係深知朕意者朕亦信得爾及勉
為之
同日又
奏為遵
旨據實再陳仰祈
睿鑒事竊(臣)前因祥符等十一州縣蝻子生發繕摺陳
奏捧接
硃批諭旨令(臣)嚴飭撲捕無遺此事最關緊要欽此(臣)
遵即凜奉
聖諭凡有未盡者捐給銀兩嚴飭各屬實力撲捕已盡
者仍諭各屬不時查察毋使偶遺種類滋生為患
今據各屬結報内尚有數處續生蝻子未經盡絶
現在上緊撲滅並不敢稍懈查豫省秋禾高糧穀
聖懷再(臣)前請酌調繁簡誠如
聖諭内有甚不職者即簡處亦係吏治民生所關毋容
姑息(臣)斷不敢稍顧情面以為曾經調簡以卸瞻徇
之咎如有才具庸劣操守不堪之員遵當立即詳
揭以肅官方其應調之員(臣)已與撫(臣)石文焯現
在逐細商酌務期公當呈詳撫臣具疏
題請至臨潁縣知縣林貽熊儀封縣知縣袁珂二人
聲名頗好才亦去得鄭州知州高文愷先前隱蝗
未報之處(臣)實不知已蒙
皇上洞鑒至其人才具實堪任使(臣)惟有恪遵
聖諭再加留心察驗原任許州知州今調補祥符縣王
士俊誠如
聖鑒其人甚優才具極好彰德府知府朱鈞(臣)已具詳
揭報應聽撫臣
題參歸德府知府談九叙現在差取原籍印結一到
即告終養併祈
睿鑒謹
奏
各項情節俱悉
雍正二年七月初七日河南布政使(臣)田文鏡謹
奏為封邑首犯已獲地方寧静仰祈
聖鑒事雍正二年七月初六日(臣)齎摺家人回豫恭捧
國法而刁風可以永戢矣(臣)遵即傳
諭撫臣石文焯見其跪聆之下感激
聖恩不勝踴躍歡忭并飭開封府將已獲人犯加意看
守候
旨定奪外(臣)查為首之王遜溫濬方元龍方元璐杜菁
莪邊長虹邊峰范瑚鄧九芳徐丕泰等據開封府
詳報已經陸續拏解到省轉發祥符縣羈候訖只
有武生王前姦民潘得仁尚未弋獲現今嚴飭該
府勒緝務獲聽候審訊外其文童於六月二十五
日考試武生武童於七月初一日考試文生於初
二日補考自拏之後並無一人再抗地方寧謐至
工所用人夫從前原無變動現今俱各竭力做工
並無異說(臣)又查各處堤工仰賴
皇上誠敬感格因而河伯著靈伏汛平穩秋汛可保無
恩簡發賢員一事仰荷
皇上俞允賜發(臣)遵將
聖旨傳
諭撫(臣)石文焯跪聆之下不勝感激歡忭(臣)查從前河
南吏治誠如
聖鑒綱領未舉吏治混淆乃蒙
皇上睿照
命(臣)赴
闕諄切指示予以重任臣自到豫以來恪遵
聖訓逐一宣布并竭力激發撫(臣)凡有關於吏治民生
一切事宜振綱肅紀執法秉公數月以來各屬頗
改前非實心任事并有清廉愛民之員然(臣)自問
皇上英明果斷神算無遺之所致也但臣未蒙
聖諭亦不敢冒昧遽陳乃不意豫省近日光景早蒙
聖明洞鑒(臣)不覺愈切悚惶益自奮勵矣新選汝寧府
知府張玢(臣)等俟其抵任謹當仰遵
聖諭留心試用至(臣)謹
奏耗羡一事荷蒙
皇上明並日月知(臣)之深信(臣)之切此誠千古未有之
遭逢臣惟有愈加勉勵一切秉公竭誠辦理以仰
副
聖主照察且(臣)留此微資歸於何用清夜環思不覺感
激涕零益深兢惕再查豫省穀黍高糧早者俱已
刈穫約計收成有八分九分十分不等晚者亦甚
茂盛在七月二十外盡可登場(臣)訪問各屬農民
咸云十餘年内無此豐收皆賴
聞謹
奏
覽
硃批諭旨卷一百二十六之一
欽定四庫全書
硃批諭旨卷一百二十六之二
硃批田文鏡奏摺
雍正二年八月初八日河南布政使(臣)田文鏡謹
奏為據實密陳仰祈
聖鑒事雍正二年七月二十五日
沽名袒護之意幸諸事俱係公阿爾松阿主持且
要略謹另繕簡摺具
奏至此案作何定擬
題結因事甚祕密無從得實不敢冒昧具陳但臣查
案挾官罷考情狀極其可惡而學臣始終亦無一
言嚴飭止將匿名呈狀批發開歸道查覆并令代
載審理事件即舉人進士尚不許坐質何況秀才
乃陳時夏如此優待不特全無監司之體抑且殊
開封府稟請作何施行回稱我只管人命盜案餘
事非我職掌等語臣查臬司一官有查拏勢豪光
棍之責而於此等事如是畏縮所謂風憲者安在
耶再臣伏查撫司各衙門自火耗提解之後府州
縣至省尚有門包規矩之費臣到任半月餘訪知
積弊因將各衙門陋規一概通行革除凡接見各
皇上深恩分宜一體實心辦事竭力報效始不負
聖主任使之至意况豫省積年以來上偷下慢廢弛已
極尤當急為整頓剔弊除姦愛養百姓原非臣一
人所能挽回所可盡更者也其如諸(臣)俱欲沽名
盛治(臣)聞生童云宗師甚寬按察使安静陳守道是好
人之稱殊不知諸臣獲有虚名一切苟且實誤大
事若再因循數載將見流弊所極更難整理(臣)蒙
皇上至聖至明無微不照此(臣)之所以捐棄身家不避
因將各犯盡皆弋獲否則雖不致俱各遠颺亦斷
不能緝獲整齊其感激自奮之處理合一併奏
聞統祈
聖鑒謹
奏
覽奏朕甚嘉之諸凡自有制度聽旨可也
同日又
奏為遵
旨覆奏仰祈
聖鑒事雍正二年七月二十一日(臣)齎摺家人回豫恭
捧
皇上硃批諭旨到(臣臣)跪誦之下不覺感激涕零悚惶
無地至(臣)前
奏豫省各屬所生蝗蝻(臣)時刻留心晝夜督催不遺
餘力并嚴飭各屬多帶人夫上緊撲捕隨生隨即
撲滅實無損傷田禾之處只有懷慶府屬之河内
修武武陟三縣内有數村逼近太行飛蝗自山而
至據委捕之懷慶府通判高士鑰稟稱數村田禾
幾塊地内略有損傷隨嚴飭該府作速查驗督捕
據報蝗已盡滅數村田禾計實損傷無百分之一
並不成災等語今蒙
皇上敕諭理合據實奏
聞再查今歲豫省秋汛自七月十七日河水長起至二
十七日水勢甚大祥符縣之老劉家店暨時和驛
步李寨張家灣靑佛寺一覽臺等處大堤外之民
堤水與堤頂相平民堤被水浸透以致大堤根下
亦皆有水而鄭州藍家屯等處河水竟長與大堤
堤頂相離不過數寸勢甚危險幸荷
皇上天恩不惜百萬金錢加工預為堅築並
特設副總河董司其事復添河廳河員暨武弁目兵分
修防護又蒙
聖恩敕建
金龍神祠
特頒寶旛扁額用光廟貌因而至誠上格河伯著靈於
二十八日水勢停止日漸退縮仍歸故道堤根復
出其餘各堤俱獲平安不特沿河百姓歡呼雷動
感頌
天恩即八郡一州之民亦莫不仰戴
洪慈共歌
聖德現今各處堤工仍照前日夜在工用力修築可保
致失所理合一併繕摺奏
聞伏乞
睿鑒謹
奏
覽奏朕懷深慰誠屬可喜可慶之事也
同日又
奏為據實奏
聞仰祈
聖鑒事雍正二年八月初五日據撫(臣)石文焯河(臣)嵇
曾筠將河工免調州縣之會稿各發與(臣)閱看臣
查
奏稿内開沿河十四州縣離工甚近往返料理勢易
兼顧況募夫辦料之外又有河汛各員協力幫修
本地方刑名錢穀諸事自可依限完結不致遲誤
嗣後非猝遇危險緊工若附近印官免其調遣永
以為例可也但(臣)伏思
朝廷設官分職各有專司河員專理河務州縣專理
庶政原毋容牽扯混雜況現奉
皇上軫念河工關繫民生休戚
特設副總河董司其事又添設河道河員暨武弁目兵
分修防護而辦料雇夫又動用正項錢糧按時給
發況今歲大工一過嗣後不過年年歲修搶修而
已更不必再責之州縣為之經營調度也乃不謂
豫省之河工辦料雇夫以及承修興築俱屬州縣
而河廳河員反不過從中丈驗往來稽查至於三
年保固無虞河員得以循例議叙州縣則又置之
局外倘一有疎失河員固不能免過州縣亦并干
嚴處是利則河員獨享害則州縣共被在州縣亦
何樂有此河員也且(臣)查州縣之在河工不特河
廳各員得以借查丈堤工名色魚肉州縣即一切
管河州同縣丞等官亦無不向州縣需索至於辦
置物料運赴河工必須講究然後秤收所以年來
州縣無不因河工賠累致虧庫項今河(臣)嵇曾筠
會稿内辦料募夫其意仍欲責之州縣夫州縣之
不能越境辦募者其勢也既不能越境辦募自不
得不按照地畝門頭派之里下一經攤派其中便
有蠧役土棍或受賄那易李代桃殭或勒價包攬
以一科十州縣雖甚廉明亦不能逐細查察而官
民巳不勝其累矣(臣)再查會稿内附近印官免其
調遣沿河十四州縣離工甚近仍令其往返料理
但(臣)查通省州縣俱屬臣工若僅責之十四州縣
是臨河者有河工之累不臨河者獲安享之利實
屬偏枯且從前臨河州縣即調赴河工猶屬僅奉
河(臣)之令今若一經
題定較之往昔更難移動而河廳河員愈可肆其欺
陵需索甚非計之得者也況今歲年登大有物料
價値自平現今多有百姓各自運赴河工售賣亦
甚易得而夫役一項又當農隙之時更易雇募(臣)
查目下鄭州等處俱係自雇人夫並不派之里下
若乘此時多買物料廣募人夫分任河員用力堅
築便屬一勞永逸州縣似可概行免調以免苦累
(臣)雖將情節巳與撫(臣)面言但改
奏與否則事由河(臣)暨撫(臣)主持(臣)自不敢擅參末
議緣身受
聖主隆恩至深至渥今目擊其中利弊不敢不據實預
為奏
聞伏乞
聖鑒謹
奏
此奏揆情度理而論固屬允當但慮河工萬一有事地
方官以為於巳無涉任呼不應脫致貽誤耳朕意或仍
令幫助一兩年然後專責河員因此躊蹰未決候發廷
臣議覆到日再定
同日又
奏為欽奉
上諭事雍正二年七月二十日撫(臣)石文焯傳(臣)至署
捧出撫(臣)所
奏豫省捐納貢監以穀改銀奏摺一扣恭謝
天恩奏摺一扣内奉
皇上硃批諭旨俱令(臣)知(臣)看(臣)跪接拜誦逐字細繹
仰見我
皇上至聖至明無微不照不特撫(臣)慚愧無地即(臣)亦
悚惕靡寧矣但(臣)伏查捐納一事於七月初三日
撫(臣)曾與(臣)商酌(臣)以為目下穀價雖賤若改收
銀兩投納司庫又是一番更張日後即按時價給
發州縣採買從中便有不肖各官扣剋累民之處
不如照依赴部捐納之數議加穀石方於
國計民生兩有裨益乃撫(臣)執意
奏請改捐殊覺轉移失術自難逃於
聖明洞鑒今撫臣亦無可置辯惟有欽遵
訓旨并悔不聽(臣)言而巳今現在酌議加捐穀石俟各
府議覆到日詳請撫臣具
題第念(臣)何人斯乃蒙
聖恩委任迥異等倫即撫臣
奏謝二摺亦令(臣)知(臣)看不覺愈增悚懼罔知所報
惟有一切秉公振綱肅紀俾地方大小各官咸知
自愛共養黎元庶耿耿寸心少酬
高厚於萬一為此謹
奏
爾之存心朕所深悉諒必不忍辜負知遇但堅守此志
終始不移方為純美
同日又
奏為循例冒懇仰祈
聖慈垂憐格外榮封事竊(臣)自愧庸愚涓埃未報焉敢
越分妄求仰邀
曠典但(臣)伏查雍正元年十二月二十二日恭逢
恩詔内開一從前
恩詔後陞職加銜之職銜給與封典欽此(臣)於雍正元
年八月初九日奉
差山西賑濟事竣回京復
命即於八月初十日仰沐
聖恩命(臣)署理山西布政使(臣)遵即於九月初十日抵
晉任事與陞職加銜之員似不相符乃(臣)近閱邸
鈔見有威寧總兵官石禮哈去年係二品今陞一
品懇求一品
誥封已蒙
特恩賞給今(臣)幸沐
聖主隆恩簡補豫藩濫叨二品之職(臣)曾祖父母祖父
母父母從前恭逢
恩詔俱受過三品
誥封尚未因(臣)追贈上邀
盛典清夜環思殊深負疚倘蒙
皇上弘慈念(臣)景迫桑榆
格外垂憐并(臣)有加職二級
賞給一品
誥封得封三代則(臣)有生之年皆銜結之日矣理合繕
摺
奏懇伏乞
聖鑒(臣)不勝悚惶待
命之至謹
奏
少遲時日俟汝更進一步再行奏請可也
雍正二年九月初三日河南布政使(臣)田文鏡謹
奏為
聖恩之高厚無極微(臣)之圖報愈難謹陳下悃恭謝
天恩事竊(臣)一介庸愚毫無知識仰沐
皇上知遇隆恩調補豫藩以來涓埃未報時切惴惴復
荷
聖恩命(臣)署理河南廵撫印務似此
天高地厚之恩即竭盡血誠捐糜頂踵亦何能仰報
弘仁於萬一但(臣)伏思廵撫一官責任綦重凡有關於
管錢糧即偶有疎忽之處尚有廵撫為之更正可
以暫藏其拙(臣)自問才識短淺於藩司任内即竭
蹶辦理猶恐不無舛錯何堪復邀
曠典兼此重任聞
命之下不覺憂懼悚惶莫知所措惟有盡(臣)之心竭(臣)
之力秉公執法愈加勉勵以效犬馬報
主之誠而巳所有微(臣)感激私忱合先繕摺恭
謝謹
奏
豫撫之任汝優為之但天下事過猶不及適中為貴朕
不慮汝不及反恐報效心切或失之少過耳
同日又
奏為遵
旨據實覆奏仰祈
聖鑒事雍正二年八月二十四日(臣)齎摺家人回豫恭
捧
皇上硃批諭旨到(臣臣)隨跪接拜誦敬謹遵奉所有(臣)
前
奏被水地畝今據沿河州縣報稱高糧穀黍俱已收
穫至如蕎麥黑豆之類雖稍有被淹但其中地有
高下目今黃水退淨之處現在布種秋麥其存有
數寸積水一時不能涸盡之地再俟逾月水亦盡
乾尚可種植春花勘不成災至於内有實在窮民
(臣)隨檄飭各屬逐戶挨查如有應行賑濟之處(臣)
自當恪遵
聖諭加意撫恤繕摺奏
聞斷不敢使被水百姓偶致失所上厪
聖懷然(臣)復有請者查開封府屬之祥符汜水原武封
邱中牟等縣堤外地畝自黃水衝決堤岸以來業
經數載不能種植士民苦於賠糧紛紛具呈懇請
題豁雖據各該地方官造册詳報(臣)現在委員履畝
旨至(臣)前
奏河工免調州縣一摺欽奉
硃批諭旨仰見我
皇上睿慮周詳無微不照(臣)復再四籌畫今歲年登大
有物料易得而農忙已過雇夫亦易莫如沿河十
四州縣與河官分辦物料分築工程如遇桃伏秋
汛以及萬一有事之時仍令州縣恊力防護公同
搶修而閒時州縣亦得稍有餘暇經理民事庶河
工與縣務兩不貽誤(臣)再與副總河(臣)嵇曾筠斟
酌議妥會同入
奏伏祈
聖鑒謹
奏
若有才守兼優堪任藩司之職為爾素所深知者密舉
二三員來以備選擢朕從來用人不悉拘資格即或階
級懸殊亦屬無妨
同日又
奏為據實奏明仰祈
聖鑒事竊查豫省駐防滿洲官兵康熙六十一年十月
至雍正元年四月終止應需粳米每石一兩八錢
粟米每石一兩七錢黑豆每石一兩五錢草每束
一分九釐雍正元年五月起至九月終止所需粳
米每石二兩四錢粟米每石一兩八錢黑豆每石
一兩五錢草每束二分以上各項價値於未奉定
議之先遵照時價再四駁核確估詳報
題請一面採辦按月支給今經撫(臣)石文焯兩次具
題屢准部覆行令照依折中數目動給但駐防滿洲
官兵於從前每月初二日領餉之後米豆草束挨
次支取刻難緩待已照時價辦買支發況折中定
價於雍正元年七月終始行奉文除八月以後已
經遵照定價折給官兵自行採買而七月以前久
已按月支領今若遵照折中定價向各官兵倒追
其如米糧養贍家口豆草餧養馬匹早巳逐日用
訖若問之經手採買之人在行戶以料物而易價
值既無浮冒更難追取(臣)自抵任以來確訪此項
價値實因豫省屢歲歉收物價騰貴原任祥符縣
知縣卞永祜任内原無短發亦無冒銷(臣)伏讀
上諭如豐收之年價値低微少有餘剰於我官兵亦有
裨益如歉收之年價値高昂督撫聲明具奏施恩等
因欽此則似前項價銀適與
恩諭相符應否再
題請銷(臣)不敢冒昧具疏
洪恩出自
聖裁合先繕摺請
旨伏乞
聖鑒謹
奏
此項米豆草束因豫省近歲歉收價值過昂固屬實情
但事處兩難若竟准銷恐開别省效尤之端向兵丁追
取又無此理朕意或於地方公項内設法完結庶幾善
全倘力不能具疏題奏候朕再加斟酌
雍正二年九月二十四日署理河南廵撫印務布
政使(臣)田文鏡謹
奏為恭謝
天恩仰祈
聖鑒事雍正二年九月十七日接准部咨内開封邑生
童王遜等罷考一案欽奉
旨内事理移咨到豫(臣)隨折閱拜誦欽惟我
皇上仁覆萬物德被羣生
重道崇儒四海振興文教開科廣額普天共慶風雲
不期猶有封邱縣生童王遜等智類城狐狡同社
鼠因河工雇夫捏稱知縣短發土方工價號召生
童阻衆罷考經(臣)繕摺具
特命大臣來豫審理人人以為三尺不赦罪無可逭矣
乃又荷
皇上湯網開三舜刑警百立誅首惡末減餘從聞
命之下(臣)即檄知各屬宣諭
皇仁廣布
聖恩浩蕩餘從寬典踴躍歡呼盡皆革面革心不特臣
任茲土地方諸事可以盡力振興即薄海内外臣
民亦無不輸誠向化共歌
聖德咸樂堯天於億萬斯年矣理合繕摺
奏謝伏乞
聖鑒謹
奏
賞罰原屬一理為治平之大綱絲毫不容稍偏也
同日又
奏為據實奏
聞仰祈
聖鑒事竊查豫省南北兩岸堤工連年潰決荷蒙我
皇上保民若赤不惜百萬金錢
命大臣駐劄工所董司其事復添設河員弁目恊力堅
修又
敕建金龍四大王廟
特頒扁額寶旛用光廟貌是以今歲河伯著靈自夏徂
秋水勢安瀾堤岸平穩從此沿河數十郡永固金
湯澤畔億萬民咸歌樂利皆我
皇上神謀睿算手畫平成之所致也但(臣)伏查南北兩
岸加幫大堤所做工程僅足十分之三(臣)自接署
撫篆後隨移咨副總河(臣)嵇曾筠并嚴飭印河各
官趁此天氣溫和夫料易得之時多募人夫廣買
物料協力堅築務於來歲伏汛之前將大工告竣
庶免貽誤第不知果如(臣)願否耶再查廟工現在
興工修理的於歲内即可告成理合一併奏
聞仰祈
聖鑒謹
奏
督令極力趲修可也
同日又
奏為仰懇
聖恩格外垂憐以廣
皇仁事竊臣一介庸愚仰沐
聖主隆恩不啻天高地厚涓埃未報寢食靡寧惟是(臣)
年已六十有三止有一女並無子嗣且於本年六
月偶染𠻳血之證或半月一發或月餘一吐凡有
機密
奏摺以及緊要事件既不能親自繕寫又不敢假手
於人夙夜徬徨莫知所措伏思現任湖南長沙府
屬湘潭縣縣丞崔鏏係(臣)女壻於雍正元年十一
月内奉文同兵科給事陳世倕押運採買米石船
隻進京俱已交納蒙
皇上特賞銀兩以作盤費今便道由河南回任至(臣)署
中崔鏏自幼小心謹慎可以相為倚依且微末之
員於地方無足重輕倘蒙
聖恩逾格垂憐俯准掣回聽其在署侍(臣)左右以供書
寫(臣)得有臂指之用則銜感
皇上隆恩永無紀極矣此(臣)孤苦之極思不揣冒昧
奏懇可否容臣
題請伏候
聖裁(臣)不勝悚惶兢惕之至謹
奏
已照所請諭部矣
同日又
奏為遵
旨據實密奏仰祈
聖鑒事竊(臣)欽奉
硃批諭旨若有才守兼優堪任藩司之職為爾素所深
知者密舉二三員來以備選擢朕從來用人不悉拘
資格即或階級懸殊亦屬無妨欽此(臣)跪誦之下自
問何人仰邀
皇上委任責成一至於此不覺感激涕零悚惶無地矣
(臣)才識短淺秉性孤介竭(臣)耳目所見所聞求其
才守有餘可舉以共勷
八月二十六日抵任後(臣)即留心細察見其才識
聖恩亟思圖報之誠勃勃欲發以上二員據(臣)聞見所
實愚昧未敢遽必緣奉
聖諭垂詢(臣)不敢不據實密
奏仰祈
睿鑒謹
奏
再於所識之中細加思索如得入選者另摺奏聞倘意
中有人而未能深信亦將情由備叙以聞
同日又
奏為據實奏明仰祈
聖鑒事竊(臣)前因豫省缺多員少奏請
皇上簡選賢員發豫候補仰沐
聖恩逾格俯准
選知縣郭紹璞委署扶溝縣事毛伯鳳委署延津
縣事周璠委署唐縣事楊弘緒委署湯隂縣事李
陳州知州林鴻暹已經乞休今准部咨為請照晉
省分轄等事内開裕州知州蔡維翰調補陳州磁
州知州范時緒調補陜州應將現委暫署陳州事
之候選知州袁頊調補裕州(臣)又查磁州一缺係
衝繁要地必須能員方克勝任因將候選知州金
上玉委署磁州事其現委暫署陜州事之候補知
州黃大成掣回另補以同知銜調補許州知州祖
承祚現在赴京引
見因委候選知州陳綬來暫署許州事外有太康輝縣
内鄉洧川四缺業經部選有人新令尚未到任臣
已委候選知縣趙可大暫署太康縣事朱體謙暫
署輝縣事萬瑄暫署内鄉縣事劉輝祚暫署洧川
縣事均應俟新令到任之日再有缺出另請補授
以上委署各員(臣)於九月十五日恭疏具
題訖又於九月十九日接准部咨内開奉
旨南汝道佟鎮知州管祥符縣事王士俊遊擊馬世龍
三員准石文焯帶往浙江俟散賑事畢即令回豫等
理祥符縣缺暫委奉
旨留豫補用之原任封邱縣知縣唐綏祖署理遊擊員
缺暫委該營守備張孟儀署理仰祈
聖鑒再查通省府州縣各官内尚有應行參革數員(臣)
曾與撫(臣)石文焯說過據撫(臣)云
大計已届為日無多若盡皆參革恐將來
大典亦不成文且奉發各員内多初任容(臣)逐細試
人之效矣是否有當統祈
皇上訓示謹
奏
所奏各情節知道了
同日又
奏為欽奉
上諭事竊查豫省河北郡縣捐納加增一案前經撫(臣)
石文焯
奏請改捐銀兩荷蒙
皇上硃批嚴諭令(臣)同看(臣)隨經具摺
奏明仍應加捐穀石復據撫(臣)石文焯檄司查議加
增(臣)查據開封懷慶彰德衞輝等府報稱穀價每
石自四錢起至四錢四五分以及七八分不等又
經撫(臣)石文焯
奏明每穀一石收公費銀二錢外鋪墊倉厫造册紙
張飯食需銀五分計穀一石共需銀七錢上下今
議俊秀捐監一名加增穀二十石連前共捐穀一
百五十石約計需銀一百餘兩其餘捐貢等欵按
照原定捐欵穀數核算加捐似屬平允(臣)已繕疏
具
題誠恐前議每穀一百石加增三十石今議每名加
捐穀二十石或致部駁(臣)復再三籌畫若議增太
多不免人皆裹足有誤捐案況再增穀二十石按
之價値與部例每監生一名收捐一百零八兩之
數相去不遠合將議加情形併穀價銀數繕摺奏
聞謹
奏
所議是知道了
雍正二年十一月初三日署理河南廵撫印務布
政使(臣)田文鏡謹
奏為欽奉
上諭事雍正二年十月初三日准戶部咨文内開欽奉
上諭諭河南署廵撫田文鏡爾可速動司庫銀兩買米
四萬石選委廉幹賢員陸續運交蘇州廵撫平糶所
糶之銀仍移還補庫其米應於何處交卸爾即咨會
蘇州廵撫酌議速行毋得怠緩遲誤等因欽此轉奉
到(臣臣)跪誦之下仰見
皇上饑溺為懷軫念江省沿海災黎之至意(臣)遵即檄
動司庫錢糧竭力辦運外但查江南民人素食大
米并有未經見過小米之人而豫省各屬止有光
州固始光山息縣四處産有大米然每年所出亦
甚有限現據各屬報稱米價每石一兩一二錢不
等其餘各府州縣止産小米若購買大米運送江
南不特徒稽時日抑且有誤賑濟如竟行採買小
米運交又恐該處民人食用不慣或致阻滯殊屬
無益臣再三籌畫素知江南百姓亦常食麪食每
遇山東豫省商販小麥到彼民爭買食今查河南
小麥每石價銀八錢上下不等連脚價每石計銀
一兩内外可到目下江南麥價約略每石非一兩
二三錢不可若減價平糶於饑民大有裨益而
國帑亦可早歸清項除一面動發司庫銀兩遴選廉
幹賢員前往光州所屬照依民價儘數採買大米
運送仍一面委員分往開封等處隣近水次産麥
豐收之各該地方照依民價採買麥石雇船陸續
起運外(臣)因時屆寒冬河水將凍若待
半月内陸續可以運送但應否如此料理仰祈
睿鑒指示如有錯謬之處以便(臣)急為更易理合繕摺
請
旨謹
奏
足見實心任事可嘉之至但聞瀕江北岸人民亦慣食
小米即江南以至浙江若遇歉年亦用粟米攙和作糜
云云然朕之所聞猶恐未確爾既有真知灼見徑行委
員料理殊屬權變合宜
雍正二年十月十二日署理河南廵撫印務布政
使(臣)田文鏡謹
奏為恭報雨澤事竊查豫省自入中秋以後民間即
布種秋麥以備來歲之用目今麥苗已長望雨頗
殷茲據開封等八府七州所屬俱各報稱於九月
二十九至十月初二等日天降雨雪四野霑足以
及三四五六寸不等民情歡悅此皆我
皇上敬
天勤民之所致(臣)謬任封疆目覩輿情曷勝欣忭所有闔
省得雨分寸日期理合繕摺奏
聞以慰
聖懷謹
奏
覽雨雪情形朕甚慰悦爾緣報效心切未免急於求成
以故屬員百姓頗露怨聲竟有見小巧取之訾議前因
革除各項陋弊致被通省銜恨曾經詳細奏明於朕此
無足怪者雖然身操統率之柄果能一秉至公施措平
均官民斷無不感畏之理今乃至於怨望必有偏枯不
當處深自省察究明端緒務須相機合宜寬嚴共濟徐
徐循序辦理毋貽迫促之譏
同日又
奏為遵
旨覆奏事竊查豫省折給駐防滿洲官兵米豆草束一
案照依時價採買支放在先奉文折中定價在後
經(臣)具摺
奏請仰蒙
硃批諭旨周詳指示(臣)遵即逐項細查有康熙五十九
年截留漕米十萬石前署糧道吳柯前任糧道戴
錦因年歲歉收米價騰貴額價銀六萬五千兩不
敷採買未經買貯經前任撫(臣)楊宗義於奏銷册
内捏造貯存河南府倉嗣經撫(臣)石文焯查明將
不敷價値
奏請著落楊宗義賠銀十四萬七百三十九兩交糧
道貯庫今歲撫(臣)石文焯飭行糧道照一米二穀
動用原額銀六萬五千兩又動楊宗義交存道庫
銀四萬七千六百八十兩零買穀二十萬石存貯
河南府屬州縣又武陟濟源新鄉汜水各縣虧空
共銀一萬五千七百一十兩零因楊宗義未經參
出將此項銀内動用撥補又撫(臣)石文焯
奏明著落楊宗義買補偃師等縣民借康熙四十三
年漕穀銀一萬二千餘兩前任布政使牟欽元傾
寶折色銀二百四十六兩零以上除各項動用外
尚餘銀六萬四千八百餘兩現存道庫據撫(臣)石
文焯單開楊宗義情願歸公今可否將此項餘剰
存貯銀兩撥還折中米豆草束價値銀二萬一千
七百三十九兩零餘銀四萬三千九十餘兩俟有
公用或楊宗義任内尚有未清之項(臣)再
奏明動撥一轉移間而
國帑可以無虧矣為此繕摺具
奏伏祈
皇上睿鑒施行謹
奏
此事可行至云楊宗義或尚有未清之項其權操縱在
爾何也爾為伊之後任一切款宗無不經手檢覈如肯
令伊清結無累則即清矣若不令其脫然事外自必不
清矣
雍正二年十月二十六日署理河南廵撫印務布
政使(臣)田文鏡謹
奏為恭謝
天恩仰祈
聖鑒事竊(臣)前因年逾六旬並無子嗣凡有
奏摺既不能親自繕寫又不敢假手於人孤苦無依
再三籌畫因思(臣)壻現任湖南湘潭縣縣丞崔鏏
小心謹慎足供書寫冒昧繕摺
奏懇
賞給來署荷蒙
聖恩格外垂憐俯允所請(臣)捧接
硃批跪誦之下不勝感激涕零莫知所報惟有恪遵
聖訓竭盡血誠絲毫不敢苟且偷安以仰答
皇上天高地厚之恩於萬一耳所有微(臣)感激私忱理
合繕摺
奏謝伏乞
睿鑒謹
奏
極當勉勵職守檢點政務近日輿論甚屬平常爾乃朕
獨加賞識之人必須克稱知遇方不貽羞於世也
同日又
奏為恭謝
天恩仰祈
聖鑒事竊(臣)前於雍正二年十月初三日接准部咨欽
奉
上諭敕臣速動司庫銀兩買米四萬石陸續運交蘇州
廵撫平糶毋得怠緩遲誤等因欽此(臣)因豫省所産
大米無多且素知江南百姓亦常食麪食隨一面
料理買運麥石一面繕摺具
奏茲奉
硃批諭旨足見實心任事可嘉之至(臣)跪誦之下莫知
所報伏思應買米石今運小麥仰沐
聖慈不加譴責已屬萬幸何期復蒙
恩旨格外奬許似此
高厚之恩即竭盡血誠總不足圖報於萬一也(臣)查所
買小麥三萬五千石大米五千石已於十月十三
四五等日裝載起運陸續交署蘇州撫(臣)何天培
兑收平糶(臣)又查江北民人誠如
聖諭多食小米合併覆
奏除米麥船隻開行日期容(臣)恭疏具
題外所有微(臣)感激私忱理合繕摺
奏謝謹
奏
米麥起運日期知道了亦毋因一事而遂諸事放膽擅
為必似此得理之舉方可如是果決也
同日又
奏為據實奏
聞仰祈
睿鑒事竊(臣)於雍正二年閏四月二十五日據撫(臣)石
文焯傳(臣)至署捧出
皇上硃批諭旨暨條奏内所陳豫省塘汛一事(臣)遵於
閏四月二十八日具摺
奏請俟秋收農隙將沿途窩舖添盖房屋令所在汛
兵攜眷居住朝夕守看復蒙
聖諭塘房一項最要留心東省舉行此事遂致擾累百
姓欽此(臣)遵於本年八月十一日動撥耗羡銀三千
兩詳委南汝道佟鎮將沿途大路估修每舖蓋房
七間馬棚一間(臣)復再三諄囑令其到處切不可
給銀州縣以致擾累只傳集匠役照依民價絲毫
不得短少給發現銀聽其自行買料雇夫去後茲
據南汝道佟鎮於十月十六日移送清册到(臣)内
開除舊有營房修葺整理外共新添過墩房八百
零三間馬棚一百三十九間按照民間蓋造房屋
價値給發承攬夫匠共用過銀二千七百四兩零
俱各添蓋整齊(臣)隨細加密訪並無絲毫短少并
稍有累民之處現在移咨各鎮照數撥兵令其攜
帶家口星赴各汛居住晝夜防範共保無虞所有
添蓋過墩房暨動用銀兩數目理合繕摺奏
聞謹
奏
如是毫不累民辦理甚好知道了
雍正二年十一月初九日署理河南廵撫印務布
政使(臣)田文鏡謹
奏為據實陳明仰祈
聖恩鑒宥事竊查康熙六十一年十月起至雍正元年
七月所有折給支放滿洲官兵米豆草束一案欽
奉
硃批諭旨飭(臣)設法完結(臣)隨請將前任撫(臣)楊宗義
買穀餘剰銀内動撥補項繕摺具
奏茲蒙
聖諭此事可行至楊宗義或尚有未清之項其權操縱
在爾何也爾為其後任一切款宗無不經手檢覈如
謬荷
聖恩畀以重任夙夜兢惕惟恐寸心稍有偏徇上負
皇上知遇隆恩所以任事以來母論大小諸務無不矢
公矢慎兢兢辦理至於事關
國帑即絲毫亦不敢擅自操縱致有出入(臣)前
奏楊宗義任内尚有未清之項蓋因撫(臣)石文焯曾
經摺
奏著落楊宗義賠補衞輝府參革知府吳柯等十案
虧空銀米穀石共銀五萬兩(臣)細查各案錢糧以
及漕米倉穀遵照
題定部價併照依時值據實確估約需銀五萬八千
四百餘兩則是不敷之八千四百餘兩似應將楊
宗義買穀餘剰銀内另摺
奏請撥補還項(臣)並不敢額外稍有搜求之意總之
(臣)受
恩優渥捐糜莫報惟望倉庫錢糧盡皆充足絲毫不致
短少以副
聖懷其如(臣)才識粗疎遂致轉移失術返躬自問罪何
可逭仰祈
皇上宏開天地之恩格外優容諄切
訓誨俾(臣)得以安心辦事少盡犬馬報
主之誠則感激
弘慈矢之生生世世矣至前項銀兩(臣)惟有恪遵
諭旨另為設法可否在於雍正元年耗羡銀内撥還折
中米豆草束價値銀二萬一千七百三十兩零歸
還正項其楊宗義買穀餘銀六萬四千八百餘兩
照舊收存道庫以供别用但應否如此料理(臣)不
敢擅便伏候
皇上睿鑒施行謹
奏
前諭不過謂督撫輩之高下其手處難掩照鑒令爾知
朕之洞悉耳非以所奏為謬也米豆草束一事仍照前
議料理為是若楊宗義更有未清款宗在六萬兩以内
者除將買穀餘銀代伊彌補完項猶或不敷再以元年
耗羨抵還未為不可
大凡臨事最忌猶豫尤不宜迎合設一味揣摩遷就反
致乖忤本意如奏内恪遵諭旨另為設法云云等語若
然將朕前摺所批此事可行四字置於何地於斯一事
爾大誤矣今後勿更如是游移無定隨時變轉始與身
任封疆重寄臨大節而不可奪之義相符也切記毋忘
同日又
奏為據實覆奏仰祈
聖鑒事雍正二年十月二十八日(臣)齎摺家人回豫恭
捧
皇上硃批諭旨到署(臣)跪誦之下不勝感激涕零惶悚
戰慄伏思(臣)蒙
皇上委任之恩至深至厚(臣)雖愚昧敢不恪遵
聖諭徐徐循序辦理祗緣豫省各官因循玩愒相習成
風一切奉行事件不論限期遲速任催罔應每至
逾限尚多未結(臣)只得設法嚴催令其依限完結
如有遲誤即照例揭參此足以取怨於官者一也
又各屬地丁錢糧藩司從不嚴催遇有撥解京協
各餉限期迫急即向各屬輾轉設法甚至將道庫
錢糧混那凑數再每當
奏銷之時上下恐干處分只得預出空批令各屬漸
次解銀彌補(臣)思正雜錢糧均關
國帑豈可任其遲延那掩因嚴飭各州縣立限徵解
毋許似前那移影射此足以取怨於官并取怨於
民者二也又各屬存倉穀石上司從不委員盤查
任聽屬員私自糶賣虧空無存或擅自出借里民
希邀民譽實取利息及至每年秋收完者聽其自
完不完者即押換領紙(臣)查據各州縣竟有二十
餘年以前出借之穀換具本年領狀相沿交代出
結者夫各屬倉項原係
國家未雨綢繆為歉收之年備賑而設豈可有名無
實上下朦混(臣)自到任後只許照例存七糶三若
有違例擅借之州縣即著落該員自行買補至於
積年民欠亦檄飭各屬設法勸徵毋得似前私換
領狀捏報貯存此足以取怨於官民者三也又各
州縣從前舊例無論大小公事以及餽送上司食
用等物槩行私派累民(臣)伏思
皇上愛養黎元如同保赤凡屬臣工自應仰體況近今
上司各衙門不特節禮陋規革除殆盡即門包使
費亦嚴行禁絶并將各州縣私派病民之事分析
出示曉諭如有不肖有司以及姦胥猾吏照前私
派許百姓據實控告(臣)復不時密訪有犯必懲因
而各屬頗知畏懼不敢苛派然(臣)思各屬均有親
友在京做官或向各州縣借貸或往來通問無不
訴說清苦借此推却此各官怨望之說更所不免
至如道及(臣)見小巧取之論又不得不為我
皇上直陳者夫布政一官係通省錢穀總滙一應錢糧
出入絲毫難容舛錯(臣)查豫省往年凡有公事并
起解顔料闊布等項鋪墊解費向來派之州縣州
縣復派之里下因而以少作多任意侵蝕承辦之
員亦見此項銀兩並非州縣各官已資不免從中
需索(臣)自到任後將各項應給公費槩從司庫於
耗羨銀内酌量支給不致賠累亦無贏餘若有可
以節省之處即為節省仍將節省銀兩釐毫絲忽
亦必詳明撫(臣)或照舊還項或為别項公用在屬
員未悉原委必疑為扣存入已此見小巧取之論
所由起也但(臣)自屢蒙
皇上訓示之後應用威者即加之以威應用恩者亦未
嘗不予之以恩如民間火耗從前竟有徵收加一
八九及加二之州縣(臣)隨密諭各府將所屬火耗
逐一確查開送斟酌裁減通發告示曉諭士民毋
許劣員私置重戥暗加火耗如有前項情弊即許
納戶控告且將一切私派病民之事嚴飭屬員盡
皆革除至如勢豪土棍(臣)亦密訪款蹟分别
恩赦前後無不量加懲治是恩威並用之於民者如此
若夫州縣各官(臣)在山右將雜稅銀兩亦盡查出
歸公茲因豫省各官養廉不如晉省之多(臣)隨將
此項銀兩除起解正額外些須餘銀一聽各屬收
用臣又查據各州縣折解錢糧碎封歸併平餘大
州縣每年約有一千餘兩中小州縣亦有數百餘
金巳於七月内亦盡歸州縣並不提解至於佐雜
等官(臣)凡遇公事差遣皆量給盤費從不苦累而
查核賢否催徵錢糧以及督催事件係(臣)專職不
敢姑容但内有勤敏廉潔者即寫字奬勵怠玩愚
昧者亦無不教導申飭是恩威之並用於官者如
此再(臣)仰蒙
皇上隆恩給以養廉衣服食用已自充然有餘無論銀
錢絲毫不肯染指即署内勺水亦係
恩賞養廉銀兩買用至各屬餽送即菜果土物之類亦
一介不取總之(臣)愚昧無知甫經抵任即欲使大
小各官盡皆廉潔通省倉庫毫無虧空因而不避
嫌怨秉公執法遂致急於求成多有未當罪何可
逭然豫省自積玩之後若不急為整頓一洗舊習
不免更致貽誤今蒙
聖恩不加嚴譴周詳訓誨(臣)惟有恪遵
諭旨寬嚴共濟循序辦理以副
聖懷(臣)謹繕摺據實覆
奏伏祈
聖鑒謹
奏
前摺所批諭旨欲令爾知朕心似明鏡之不可掩純鋼
之不可撓更加一番勉勵敬慎而巳如果自信無他則
竟坦懷釋慮雖賁育之勇必不為所撼動即鬼蜮之巧
斷不為其蠱惑倘果有纖瑕微玷可以指摘縱令籲
天禱地亦恐莫爾救也勉為之將朕知遇深恩時時忖度
務思全朕用人顔面為要
同日又
奏為據實奏明仰祈
聖鑒事竊查豫省府州縣各官内有庸劣不堪之員雖
經陸續參革但其中查有南陽府知府何煜為人
過於柔懦諸事闒茸(臣)再三教導怙終不悛伏思
知府一官有表率屬員之責若似此怠玩貽誤匪
淺至於州縣等官内亦尚有老邁昏憒才力不及
并下愚不移是非顛倒之員佐貳雜職等官内亦
有年老病廢庸劣生事應行咨革者(臣)曾與撫(臣)
石文焯說過據撫(臣)云因
大計在邇姑留以待參革(臣)已將情由繕摺具
奏茲(臣)接准部咨豫省今歲大計奉
旨停止欽此(臣)伏查前項劣員均足貽誤地方難以姑
容今應否即將庸劣各官據實
題參抑或俟明春開印後參革(臣)未敢擅便理合繕
摺請
旨謹
奏
候朕命下實授汝撫任時再行奏請
同日又
奏為遵
旨據實覆奏仰祈
聖鑒事竊查豫省黃河南北兩岸堤工設有堡夫九百
七十四名住宿沿河大堤堡房晝夜看守誠不可
一日乏人嗣因連年黃水泛漲堤工在在危險額
設人夫不敷驅使復蒙
皇上軫念河工關係民生休戚特調江南河兵一千名
協力防護所以今年秋汛水勢倍常堤岸堅固則
是河兵之設原以濟堡夫之不足未便因設兵而
遽可以裁夫也(臣)前因河(臣)齊蘇勒請增豫省河
員等事原
題内有過秋汛裁汰堡夫之語曾於八月内向撫(臣)
石文焯副總河(臣)嵇曾筠說過後兵科給事中管
河道陳世倕到任復與陳世倕說知應將堡夫仍
留工所倘遵照部議一旦裁汰不免防守乏人或
致貽誤關係匪輕今據陳世倕繕摺
奏請停裁仰蒙
皇上硃批諭旨著(臣)具題欽此轉傳到(臣臣)查堡夫一
項皆係永遠土著水勢緩急堤岸情形無不深知
熟悉且搜尋獾洞鼠穴狼窩蟄陷尤其所長即或
猝有險要搬運泥土竭力填塞非堡夫不能勝任
至於新設河兵雖鑲填釘樁捲埽下埽固所熟諳
然而風防雨守寒暑無間晝夜廵視不辭勞苦者
總不如堡夫之足供驅策也况今加幫大堤工程
綿長千有餘里又係新築之工正須兵夫兼用協
力防禦方有實效所有原設堡夫斷難議裁除將
應停裁汰堡夫情由容(臣)咨商河(臣)到日具
題外合先繕摺奏
聞謹
奏
覽停裁堡夫情由知道了據稱堡夫如是堪供驅策裨
益河堤從前為何不一奏聞耶
雍正二年十一月二十日署理河南廵撫印務布
政使(臣)田文鏡謹
奏為據實陳明以慰
聖懷事雍正二年十一月十二日(臣)齎摺家人回豫(臣)
跪誦
硃批諭旨極當勉勵職守檢點政務近日輿論甚屬平
常爾乃朕獨加賞識之人必須克稱知遇方不貽羞
於世也欽此又於十七日學(臣)王國棟至(臣)署轉傳
上諭田文鏡並無一人保舉係朕特加擢用者令伊著
實勉力做好官莫辱朕之顔面不知伊作何施措致
使官民胥怨於其奏摺内亦難以詳悉批諭爾到彼
傳旨命伊加意省察若有不當處速行遷改等因欽
此(臣)敬聽之下不勝感激涕零惶悚無地伏念(臣)
本庸材至微極陋自雍正元年正月仰蒙
皇上特達之知奉
差秦蜀
命賑山右隨署晉藩調補中州稠疊
隆恩千古未有(臣)身沐
高厚無可圖報早將此心立定即至生生世世亦斷不
敢稍有變易且荷
皇上面諭即相與朋友尚為知巳者死何況
君臣之義自古為昭(臣)雖愚昧豈無肺腑故自山右抵
任至今感激
天恩時切焚頂謹守清慎勤三字終始不渝至凡有關
吏治民生之事即瞬息寤寐亦不敢苟且偷安上
負
弘慈此報效心切恐致太過早巳仰蒙
聖鑒但豫省自積玩之後政多廢弛若不急為整頓竟
有不可問者夫人情難於圖始可與樂成今當更
變之初未有不以為難而苦之然思
皇上之所以用(臣)者正欲使(臣)整理地方並非欲(臣)因
循舊習也(臣)所以不辭勞苦不避嫌怨一切秉公
夙夜經理應行者立即舉行應革者亦立即革除
内有可以暫緩者即遵
聖訓徐徐辦理不敢過急即如河工一事(臣)於接署撫
篆後據管河道陳世倕向(臣)說及加幫堤工自去
年以至今秋九月有完至三二分者有完至一分
者竟有全未開工者(臣)思河工關係緊要若舍此
農隙料物易得人夫易募之候不作速興築一至
桃汛農忙便難經理隨不避越俎之嫌一面移咨
河臣轉行嚴催一面檄飭印河各官令其協力分
段趲築并動發司庫錢糧隨時接濟於是人夫湊
集並不派用民夫迄今兩月有餘現據各屬陸續
申報巳完過半即全未開工者亦盡皆開工年内
雖不能照數全完明春桃汛前即可告竣(臣)自知
即此一事亦係取怨之道其如
國計民生攸係豈敢視為非(臣)專司若夫
欽部案件均有一定之限催徵錢糧例有一定之期而
查核倉庫訪察賢否與夫興利除弊愛養百姓之
事何一不關緊要倘或騖虚名邀衆譽瞻顧因循
偷安玩愒有一於此即非(臣)之所以報
皇上而
皇上之所以委任夫(臣)者也至於見小巧取當此不避
嫌怨之時十手十目共指共視稍有絲毫必將傳
聞確據張大其詞(臣)雖下愚必不為此況(臣)賦性
孤介並不知相與交接茫茫四海實無知已惟仰
賴
皇上知(臣)幸有今日設欲學為鄉愿苟且和同(臣)非惟
不敢亦所不忍(臣)亦逆知(臣)之苦心未必即能共
諒且必有從而騰謗者故(臣)前
奏摺内有非仰沐
皇上知(臣)之深信(臣)之切(臣)未有不自危之
奏當蒙
聖諭果能任怨任過真實為國家竭力報效何危之有
欽此(臣)所以鞠躬盡瘁愈加奮勉雖任怨任過刀
鋸在前而有所不避者也總之(臣)受
皇上隆恩至深至渥於無可報效之中亟思圖報每接
見各屬諄諄告誡令其共體
聖懷務須廉潔自愛惠養斯民幸今豫省各屬見(臣)自
始至終並無虚假賢者知感不肖者知懼至於地
方百姓諸弊盡革追呼不擾似乎稍有起色民亦
知感矣而憾者復有官民胥怨并甚屬平常之論
然(臣)自問才具庸劣即平常二字實不敢居豈敢
自陳如許好處妄希格外
寵榮只緣(臣)係
皇上獨加賞識之人今不能施措妥當以慰
聖懷(臣)罪已不容誅乃荷
聖主隆恩不加罪譴反憐(臣)恤(臣)委曲
教導并
諭及有關
皇上天顔則
九重宵旰不知上厪幾許
天心聞
命之下非惟手足莫措抑且神魂悚慄矣不得不將犬
馬私忱斷無改易暨(臣)居官辦事之處連篇累牘
據實直
若稍有不及之處(臣)即繕摺參
奏不敢姑容以上各項(臣)一字一淚據實覆
奏伏乞
皇上睿鑒謹
奏
盧官保稍有不及處即行參劾非朕意也或愚不曉事
自以為昔日王府受知之人妄肆大言於汝則何容姑
寬察無放縱不安分舉動猶可規訓造就汝加以教導
而委用之伊之身家頗裕操守一節諒猶可取如肯聽
從指示勉力奉職自不應參倘露恃勢凌傲形迹亦須
預先具摺奏明然後再列彈章
同日又
奏為遵
旨據實覆奏仰祈
聖鑒事雍正二年十一月十七日又據學(臣)王國棟轉
傳
上諭聞得唐縣知縣關敶官聲頗不為劣前被揭參人
皆為之抱屈如係一時錯誤君臣之間不妨直剖胸
臆倘仍執迷粉飾即關敶亦豈肯嘿然甘休據實奏
來候朕裁度以便復還其職等因欽此仰見
皇上愛惜人才慎重黜陟之至意(臣)敢不恪遵
聖諭據實直
奏伏查(臣)到任後詳明撫(臣)石文焯調委盤查各屬
倉庫於本年七月初十日蒙撫(臣)批據護理汝寧
府信陽州知州李廷基詳稱奉檄委查南陽府屬
唐縣倉庫該縣關令因有官隱墾地五百七十餘
頃未經造報不敢將地畝完欠底册送查隨用印
信手本并印封銀三百兩令其友鄭之傑來寓密
送求免槩不清查除將用印銀兩手本申送布政
司貯庫外不得不將該令行賄情由通詳核奪等
情蒙撫(臣)批布政司確查詳報(臣)隨行南陽府會
同汝寧府確查詳報去後嗣據南陽府知府何煜
詳揭到(臣臣)因關令用印手本鑿鑿可據印封銀
兩現今貯庫若不轉行揭參非惟不足以服通省
各屬之心而(臣)即自蹈徇庇劣員之愆矣(臣)蒙
皇上委任深恩如此賄贓確據現奉撫(臣)批查該府詳
揭(臣)敢不據實轉揭今聞學(臣)轉傳
聖諭(臣)誠恐一時愚昧誤行揭報有如
聖慮因將原揭底卷始末原委逐細查明並不敢膠執
已見粉飾怙過自千罪譴理合據實覆
奏伏乞
聖鑒謹
奏
覽奏此案根由炳據爾之心迹巳明殊屬可嘉隨發廷
臣共閱矣
同日又
奏為請
旨事竊查豫省各官仰蒙
皇上隆恩俯念耗羨歸公
特賜養廉銀兩以資薪水此誠千古未有之
曠典也茲於本年十一月十一日接到撫(臣)石文焯來
字内開除從前養廉按月支領外將九月以來未
經支領養廉銀兩照
奏過數目給發統於明歲奏銷彙核奏
聞等語但(臣)伏查石文焯係奉
特旨署理浙撫之員非奉别項
弘恩出自
聖裁再查廵撫衙門有健丁五十名每名每大月支領
餉銀九錢七分小月支領餉銀九錢三分每名每
月支領米三斗凡遇撫臣陞遷事故離任之日即
行住支撫(臣)石文焯係署理浙撫與前項離任不
同茲據中軍遊擊將九十兩月銀米照常繳送(臣)
思浙撫任内應自有健丁銀米(臣)係署事之員並
無健丁且蒙
皇上隆恩賞給養廉已自用之不盡隨將銀兩暫行貯
庫今應否住支歸入正項抑或收貯司庫留為公
用理合一併奏
聞仰祈
聖鑒謹
奏
毋於類斯瑣屑處希朕見賞亦無庸矯廉衒異但躬行
實踐循分盡職朕自有照鑒膺封疆重任切戒器量狹
小
諭田文鏡知悉今在廷諸王大臣中實心為國家愛惜
人材者惟怡親王朕信其純汝傾慕王之公忠德望昨
差人達意未為不是但此際命王代汝轉奏事件斷然
不可何也汝與諾岷為舉朝所怨衆議沸騰論奏者指
不勝屈而年羹堯殆有甚焉朕乾剛獨斷悉置之不聞
兹若因汝秉心與王相契俾得時通音問内外合一共
勷政治則輿論必指以為借勢私交不但汝與王負謗
無益亦於朕用人大體攸關所以諭令拒而不納也汝
當感此曲全備恤之恩愈勉公清和恕下以杜衆口上
以全朕面俟汝根基立定官聲表著之時然後降旨命
王照應於汝則嫌疑無自而生矣更加切諭者假若因
此放膽以為有朕可恃復何懼之有遂乃縱情肆志出
入繩墨致被指摘其他姑置不論試思朕將何顔以對
隆科多年羹堯暨在廷諸臣一愧之後汝猶克當否耶
勉之慎之
諸凡務敦大體不宜瑣細苛刻為最要戒之
開歸道沈廷正原係藩邸舊人朕所深知者才品俱優
但慮其過於聰明心行未純尚在可以為善可以為惡
之間聞伊未到豫省即先蓄成見欲與汝作梗試思朕
豈有命□屬員前來鈐束上司使掣肘於汝之理伊若
露有不肯盡心協助實力承辦反倚勢借端妄作威福
賣汝以取媚於他人形景嚴加參劾候朕重懲決不姑
寬之也汝接到此諭旨時可與伊共觀之
硃批諭旨卷一百二十六之二
欽定四庫全書
硃批諭旨卷一百二十六之三
硃批田文鏡奏摺
雍正二年十二月初四日署理河南廵撫印務(臣)
田文鏡謹
奏為
聖恩之高厚無極微(臣)之圖報愈難謹繕摺覆
奏仰祈
睿鑒事雍正二年十一月二十五日(臣)齎摺家人回豫
恭捧
皇上硃批諭旨到(臣臣)隨即反復跪誦逐字細繹不知
九重宵旰上厪幾許
天心清夜環思(臣)即粉身碎骨總不足以仰報
聖主隆恩於萬一伏讀
聖諭假若因此放膽以為有朕可恃復何懼之有遂乃
縱情肆志出入繩墨致被指摘其他姑置不論試思
朕將何顔以對隆科多年羹堯暨在廷諸臣一愧之
後汝猶克當否耶勉之慎之欽此(臣)不覺竦然神驚
繼以飲泣似此
聖諭諸事愈加公清和恕必使衆人之心皆悔騰謗之
非衆人之口皆頌
皇上之明此實(臣)諓諓之私雖鞠躬盡瘁而猶欲矢之
生生世世者也伏乞
聖諭今在廷諸王大臣中實心為國家秉公惜人材者
惟怡親王朕信其純汝傾慕王之公忠德望昨差人
達意未為不是但此際命王代汝轉奏事件斷然不
可何也汝與諾岷為舉朝所怨衆議沸騰論奏者指
不勝屈而年羹堯殆有甚焉朕乾剛獨斷悉置之不
聞茲若因汝秉心與王相契俾得時通音問内外合
一共勷政治則輿論必指以為借勢私交不但汝與
王負謗無益亦於朕用人大體攸關所以諭令拒而
不納也汝當感此曲全備恤之恩愈勉公清和恕下
以杜衆口上以全朕面俟汝根基立定官聲表著之
時然後降旨命王照應於汝則嫌疑無自而生矣欽
此(臣)思人臣事
君皆應如怡親王之公忠為
國家愛惜人材今怡親王之誠心已蒙
聖鑒而(臣)犬馬報
主之私又仰沐我
皇上垂憐至此似此
知遇隆恩而已至於開歸河道沈廷正其才品心行已
久蒙
聖鑒(臣)無庸再
奏伊若露有不肯盡心協助實力承辦反倚勢借端
妄作威福形景(臣)當欽遵
諭旨嚴加參劾不敢姑容再蒙
皇上發下轉交沈廷正之
諭旨因沈廷正現在衞輝府辦漕容(臣)指日赴衞輝監
兑時親自密傳仍遵
聖諭將伊回奏之摺代為轉
呈至(臣)前
奏豫省大小各官仰蒙
聖諭候朕命下實授汝撫任時再行奏請欽此但(臣)自
河(臣)齊蘇勒親至豫省地方與撫(臣)石文焯副總
河(臣)嵇曾筠面商會
題此時(臣)實並未與聞嗣奉部文到司(臣)始知有過
秋汛裁汰堡夫之事後據印河各官至省見(臣)時
稟稱此項堡夫斷不可裁汰(臣)隨細加察訪實係
不可裁去即向撫(臣)石文焯副總河(臣)嵇曾筠說
知欲其自行
奏復嗣於管河道陳世倕到任(臣)又向陳世倕說知
令其轉致嵇曾筠作速具
奏蓋因新奉部議(臣)若冒昧奏
聞恐干僣越縱肆之議故欲令河(臣)自行具
奏折給滿洲官兵米豆草束一案(臣)實愚昧未喻
聖意因復繕摺具
奏今既蒙
諭旨此事可行欽此不特微(臣)感激靡涯即官兵舖戶
無不共沐
皇仁羣歌
聖德(臣)遵當查照前議撥補完項總之(臣)身受
聖主隆恩無以圖報惟有事事恪遵
聖訓諸凡務敦大體不敢瑣細苛求以副
皇上教導成全之至意已耳所有微(臣)奉到
諭旨理合繕摺覆
奏伏乞
睿鑒謹
奏
所奏俱悉
同日又
奏為恭謝
天恩仰祈
聖鑒事竊查本年九月初三日因撫(臣)石文焯奉
差赴浙荷蒙
特旨命(臣)署理河南廵撫印務三月以來涓埃未報夙
夜悚惶且(臣)以為暫時署理竭盡駑駘猶可支持
今於雍正二年十一月二十三日接准部咨欽奉
上諭河南廵撫事務著布政使田文鏡署理河南布政
司事務著楊文乾署理欽此到(臣臣)隨恭設香案望
闕叩頭恭謝
天恩訖但(臣)自問謭劣即布政使之任疊荷
聖恩諄切
訓誨尚不能倖免無過何堪復當封疆重寄若不仰覲
天顔恭請
聖訓(臣)即鞠躬盡瘁隨時隨事竭力留心辦理總不足
以仰副
聖懷於萬一也惟是新任布政使楊文乾尚未到任糧
驛道沈廷正現赴衞輝府辦漕同城止有按察使
張保一員(臣)不敢擅離伏乞
皇上俯念(臣)實愚昧容(臣)於本年封印後赴京
陛見得以上覲
天顔跪聆
聖訓俾(臣)有所遵循不致奉行舛錯則感沐
聖恩益矢之生生世世矣倘蒙
皇上允(臣)所請(臣)即恭疏具
題所有微(臣)感激私忱理合繕摺
奏謝伏祈
聖鑒謹
奏
爾乃領悉朕意之人無庸奏請入覲即使來京亦無可
訓諭處但勉力職任為要
雍正二年十二月十五日河南廵撫(臣)田文鏡謹
奏為
聖恩疊沛圖報實難謹繕摺奏謝仰祈
睿鑒事竊(臣)一介庸愚毫無知識荷蒙
皇上乾剛獨斷不次擢用畀以藩司署理撫篆已邀非
分之榮
聖恩高厚捐糜莫報茲於雍正二年十二月初九日接
准吏部咨内閣交出
硃批諭旨田文鏡著補授河南廵撫該部知道欽此到
(臣臣)遵即恭設香案望
闕叩頭恭謝
天恩訖但(臣)自問有何寸長有何報效而仰沐
皇上隆恩稠疊優渥至此且廵撫係封疆大吏上關
國計下繫民生責任匪輕(臣)之愚昧豈能勝任聞
命之下不勝神魂悚慄手足無措受
恩愈重圖報實難清夜環思益滋恐懼惟有仰遵
聖訓恪守公清和恕正巳率屬竭盡血誠以副我
皇上天高地厚知遇之
隆恩於萬一耳所有微(臣)感激私忱除恭疏具
題外理合繕摺
奏謝為此謹
奏
汝若將來至於負朕則情理中不宜有此毋多言勉為
公忠體國之臣俾民生安阜吏治澄清乃實無負朕恩
乞封一事來歲二月中旬可以奏請
同日又
奏為恭謝
天恩仰祈
聖鑒事竊(臣)於雍正二年十二月初六日接准部咨欽
奉
諭旨前諭山東河南二省買米運送江南平糶據何天
培奏稱江南小米不能發賣請易小麥等語此事曾
經署河南廵撫田文鏡具奏江南人不食小米請買
小麥運送朕覽奏甚喜曾諭朱軾張廷玉據田文鏡
所奏辦理甚善山東亦當照此行彼時朱軾張廷玉
回奏小米煮粥甚好江北人亦多食之朕從其言遂
未降旨與山東廵撫今廵撫何天培所奏與田文鏡
相同可見田文鏡辦理盡心朱軾張廷玉不過因張
廷璐之事歸怨田文鏡欲使所奏不行耳大將軍年
羹堯曾奏田文鏡居官平常舅舅隆科多亦曾奏過
此皆輕信浮言未得其實現在買麥一事即是實心
辦事之確據陳世倌料理之處遠不及田文鏡山東
所買之米今到江南不能發賣著陳世倌照依時價
在江南地方自行發賣其不敷之價著草率辦事之
陳世倌賠補田文鏡辦理此事既好應著吏部議叙
具奏欽此到(臣臣)遵即捧接拜誦逐字細繹不勝感
激涕零愈滋悚懼矣伏念(臣)本庸材至愚極陋仰
蒙
皇上乾斷畀以重任受
恩深重無可圖報惟有隨時隨事恪遵
聖訓心體力行並不敢稍留一毫心血亦不敢旦夕苟
且偷安至買米一事臣實愚昧無知並不識如此
料理方免貽誤此皆疊蒙
聖恩多方教導(臣)遂不揣具
奏請易小麥並非(臣)有一得之愚可以仰邀
曠典茲蒙
皇上因辦理此事著吏部議叙清夜環思
聖恩愈重(臣)罪愈深矣所有微(臣)感激私忱合先繕摺
奏謝仰祈
聖鑒謹
奏
朕由來秉性凡事公聽並觀必求其理之當爾輩大臣
若不負恩朕斷不辜負爾輩也勉之勉之
同日又
奏為恭報得雪日期分寸以慰
聖懷事竊(臣)伏查豫省於十一月二十八日暨十二月
初二初三等日省城連降瑞雪(臣)隨通檄各屬確
查有無得雪去後續據開封等八府鄭州等七州
具報所屬各州縣俱得瑞雪自四寸起至一寸五
分止二麥滋培豐年有兆此皆我
皇上宵衣旰食勵精圖治因而上感
天和花飛六出(臣)職任封疆覩此休徵不勝懽欣踴躍之
至所有得雪日期分寸理合繕摺奏
聞謹
奏
瑞雪占豐誠為可喜可慶封疆大臣惟當懋勉吏治
上蒼之感應原如立竿見影係必不爽者須認理真確為
要耳勉之
同日又
奏為遵
旨據實奏明仰祈
聖鑒事竊查豫省南北兩岸堤工仰蒙
皇上軫念民生休戚
特發帑銀四十九萬八千三百餘兩以資興築今據管
河道陳世倕具
奏每土一方除部議加一節省并支給工價銀九分
六釐外尚餘銀一分二釐通省合算應共該再扣
加一銀四萬餘兩另行
題請以為各工補修補築等項之用轉傳
硃批諭旨命(臣)酌量或題或行等因欽此(臣)遵即悉心
諮訪原估乾土一方工價銀一錢二分除扣存加
一節省應給銀一錢零八釐今止給銀九分六釐
者盖因河工錢糧實與州縣不同水勢變遷事在
呼吸有昔平而今險者亦有昔險而今平者是無
論通省之工程多有難易即一人承築之工亦各
有平有險在印河各官自不得不相度水勢之大
小工程之難易截長補短隨時變通方克有濟若
膠執一定不特錢糧糜費抑且苦樂不均官民畏
縮難免貽誤(臣)查平易之工每土一方即給銀九
分六釐或八分上下一應修邊打硪製辦繩索買
土鑲墊拖脚等項均可在内如遇昔平今險取土
甚遠難做工程即給至一錢二三分外尚需夯硪
檾辮等物銀兩至於水工一項有照原估一錢六
分扣存加一節省再扣加一節省已敷所用者亦
有帶水泥土挑運路遠難做易塌之工竟有給至
一錢七八分至二錢三四分不等者則是前項再
扣加一之銀原非盡為部費而設也若夫
奏銷各項錢糧在部胥不能枵腹辦事歷來各省皆
有發給飯食之陋例(臣)訪聞南河工程凡遇
奏銷每開銷銀一兩支給部胥飯食銀自五分起至
七分止今豫省此案大堤動用正項錢糧至四十
九萬餘兩册籍繁多
奏銷核算需時給發些須飯食亦似不可少欽惟我
皇上明並日月無微不照所有
奏銷部費已奉
嚴旨禁革在部胥自不敢因飯食之有無吹毛駁詰舞
弊作姦然(臣)伏思
岸堤工尚可再扣存銀二萬五千餘兩并令管河
道陳世倕再將難易工程暨别案堤工有無一例
節省并節省若干之處確查詳報一併具
題所有此案堤工除原議加一節省外又節省銀兩
應聽副總河(臣)嵇曾筠查有應行補修補築之工
題請酌量通融支給仍飭管河道嚴加察核毋許冒
破庶難做工程不致偏累貽誤而帑項絲毫均得
實用矣除俟管河道陳世倕詳報到日恭疏具
題外謹將(臣)察訪確實緣由繕摺奏
聞仰祈
聖鑒謹
奏
覽
同日又
奏為據實奏明仰祈
睿鑒事竊查蘭陽縣參革知縣朱燧虧空歷年地丁銀
八千六百二十二兩零常平倉穀四千一百八十
一石零經撫(臣)石文焯先後核參嗣據朱燧交完
以錢易回銀二百七十三兩又據紳衿里民情願
樂輸銀五千九百六十四兩零以上共完解司庫
銀六千二百三十八兩零尚未完銀二千三百八
十餘兩朱燧自行買補過常平倉穀一百七十一
石尚未完穀四千一十石零(臣)雖現在著落該地
方官嚴行追比但查朱燧任所並無財物可變而
訪查原籍亦無家産可追將來勢必另作歸結至
其人在任柔懦無能諸事因循玩愒並不徵比錢
糧每遇
奏銷俱係那新掩舊代為報完所以士民念其被參
離任於未奉
旨意之前情願樂輸實無抑勒情弊亦並非因朱燧居
官確有善政輿情踴躍也今此案具
題(臣)惟恐部(臣)以士民樂輸有悖
明旨且代完如許銀兩必以朱燧為好官疑而駁詰合
將士民輸納情由并朱燧居官之處據實奏
聞伏乞
皇上俯准(臣)
奏則不特案件可以早結而帑項亦不致久懸矣為
此謹
奏
此案該部並未駁議巳照題具覆隨經降旨允行矣
雍正二年十二月二十七日河南廵撫(臣)田文鏡
謹
奏為
聖恩日重圖報愈難謹瀝丹誠仰祈
睿鑑事竊(臣)一介庸愚仰沐
皇上隆恩稠疊優渥清夜環思捐糜莫報其如(臣)知識
短淺不能料理妥當以致上厪
聖懷寤寐之間不覺神魂悚慄手足無措乃復荷
皇上逾格優容不加罪譴反憐(臣)恤(臣)諄切
教導委曲保全并將(臣)奏摺給與在
廷諸臣公同閱看遂使犬馬微忱得以共白(臣)何人
斯而仰邀
皇上天高地厚之恩一至於此(臣)即永矢清節竭盡血
誠總不足以報效
弘慈於萬一也至於唐縣知縣關敶一案并蒙
聖恩將(臣)奏摺給與在
廷諸臣共閱(臣)亦惟有矢公矢慎審明
題結總之(臣)蒙
聖主隆恩夙夜冰兢正不知如何可以圖報謹當時時
刻刻凜遵
聖訓愈加公清和恕著實勉力做好官以副我
皇上聖明獨斷委曲
成全之至意而已理合繕摺
奏謝伏祈
睿鑒謹
奏
覽奏謝足見悃忱
同日又
奏為恭報得雪日期分寸以慰
聖懷事竊查雍正二年十一月二十八暨十二月初二
初三等日豫省普降瑞雪業經具
奏已蒙
聖鑒茲又據八府七州具報所屬各州縣於本年十二
月十五日復得大雪自二寸起至四五寸不等四
野均霑二麥滋培農夫士女莫不鼓舞歡欣共慶
豐年有兆(臣)職任封疆覩此休徵不勝踴躍忻忭
之至所有得雪日期分寸合再繕摺奏
聞謹
奏
覽奏豫省連降瑞雪情形朕懷曷勝欣慰
同日又
奏為敬陳芻蕘請增營汛官兵保固疆圉以垂永遠
仰祈
睿鑒事竊查河南一省居天下之中地形四達為九州
之腹心諸夏之閫域向設標鎮協營業巳星羅棋
布近年省城又添駐滿洲官兵措置極其周詳自
可奠安我
國家於泰山磐石之固而為萬世不拔之基矣(臣)又
何容置喙但(臣)既蒙
聖主隆恩授以封疆重任敢不竭盡心力圖求萬全(臣)
在布政使任内固已留心地方今復行咨訪利弊
曾據各屬條陳又據河北鎮(臣)紀成斌前往親勘
所言與(臣)咨訪無異(臣)細覽輿圖查豫省八府其
處萬山之中而素稱險要者莫過於南陽河南二
府所屬州縣然南陽一郡雖地接鄖襄既有鎮(臣)
駐劄府城自能捍禦惟汝寧府屬之遂平縣境内
有名平頭垜嵖岈山者長亘百里界連四縣山深
谷僻最易藏姦當於南陽鎮標調設千把總一員
帶兵數十名以資防衞至於河南一郡係河北鎮
所轄離省四百餘里離鎮一百四十里中隔黃河
孤懸西鄙設有河南營都司一員守備一員千總
二員把總三員馬兵一百三十四名步兵五百一
十三名共轄一府兩直隸州一十四縣東西相距
六百餘里南北相距四百餘里地方遼闊俗悍民
頑且山多箐密姦宄易於出没誠中州第一要隘
也康熙五十五六兩年亢珽王更一等乘機竊發
幸蒙
聖祖天威剋期撲滅此其明驗今以孤營防禦地險兵單
如汝州郟縣魯山寶豐四州縣僅以一千總帶兵
一百二十五名專轄陜州靈寶閺鄉三州縣亦僅
以一千總帶兵九十一名專轄登封鞏縣偃師孟
津四縣專轄者惟一把總兵止六十八名宜陽澠
池伊陽新安四縣專轄者亦惟一把總兵止六十
七名地方遠隔三四百里往返廵查數日方能遍
歷一千把微員而專轄三四州縣不但官卑兵少
不足以資彈壓而勢亦不能兼顧無遺况陜州一
州新改直隸分轄靈寶閺鄉二縣離省七百餘里
逼近潼關為山陜咽喉最稱險要再查嵩縣一營
止一守備並無千把管轄嵩縣盧氏永寧三縣相
距三百餘里兼之四面皆山層巒疊嶂莫可端倪
其間伏牛欒川等山更為深邃(臣)案查河南營原
設參將一員因順治十八年駐劄提督改參將為
城守營都司嗣於康熙七年奉裁提督參將因未
復設今可否復設參將一員駐劄河南府將河南
營都司或改為守備移防陜州另為陜州營河南
營原有之守備一員千總二員把總三員仍歸參
將管轄分防登封鞏縣偃師孟津宜陽澠池新安
伊陽汝州魯山郟縣寶豐十二州縣如既將都司
改為守備移防陜州應更設把總二員分防靈寶
閺鄉二縣其兵丁照陳州營馬兵酌增七十二名
步兵酌增二百六十八名其嵩縣營亦應添設把
總二員分防盧氏永寧二縣至於添修衙署營房
并製備甲械旗幟等費存有充公銀兩可以支用
無庸動用正項錢糧用過銀數容(臣)細加查核另
摺奏
聞如此一轉移間實武備以固疆圉示軍威而垂永遠
且弁兵均有專責而聲勢聯絡彼此又可接應不
致有鞭長莫及之虞矣(臣)因封疆所繫不揣愚蒙
敬陳管見伏候
聖裁倘蒙
俞允俟開印後(臣)當會同河北總兵(臣)紀成斌恭疏
題請仰冀
睿鑒謹
奏
此增設營汛官兵之議甚關切要會疏具題可也
雍正三年正月初四日河南廵撫(臣)田文鏡謹
奏為恭謝
天恩仰祈
聖鑒事雍正二年十二月三十日(臣)齎摺家人回豫恭
捧
皇上欽賜福字到(臣臣)隨跪迎至署恭設香案望
闕叩頭謝
恩祗領訖又蒙
皇上恩賜河北鎮(臣)紀成斌南陽鎮(臣)佟世鏻福字各
一幅臣遵即差弁恭齎轉頒訖欽惟我
皇上德合堯天光昭舜日
恩膏普被四海蒼赤已均沾樂利之休
愷澤頻頒内外臣工既共享昇平之福矣乃復荷
天恩格外
寵錫
御書福字到(臣)伏覩
龍章之璀璨竊喜福自
天申仰瞻
宸翰之輝煌不啻祥開斗極(臣)何人斯邀此
曠典惟有什襲珍藏永作傳家之寶恪守清節以求福
履之綏而已所有微(臣)感激私忱理合繕摺
奏謝(臣)不勝歡欣抃舞之至謹
奏
福者德之徵也故洪範曰嚮用五福朕樂與天下臣民
共之
同日又
奏為
聖恩浩蕩無可圖報謹瀝丹誠仰祈
睿鑒事竊(臣)前
奏恭報瑞雪一事仰蒙
聖諭瑞雪占豐誠為可喜可慶封疆大(臣)惟當懋勉吏
治
上蒼之感應原如立竿見影係必不爽者須認理真確為
要耳勉之欽此(臣)伏思
天人本屬一理至誠自可上格(臣)查雍正二年十二月二
十七八等日又據開封等八府鄭州等七州所屬
州縣紛紛具報各得瑞雪自四寸起至六七寸不
等四野霑足二麥暢茂此皆我
皇上勵精圖治無刻不以民生為念因而感召
天和降此瑞雪官民共慶臣職任封疆惟有恪遵
諭旨懋勉吏治上格
天心仰副
聖懷又蒙
諭旨朕由來秉性凡事公聽並觀必求其理之當爾輩
大臣若不負恩朕斷不辜負爾輩也勉之勉之欽此
欽惟我
皇上聖由天縱仁本性成而英明果斷推心置腹誠千
古未有之
聖主(臣)以謭劣庸才仰蒙
皇上特達之知委曲保全諄切
教導此又千古臣工未有之遭逢焉敢絲毫苟且旦夕
偷安上負
隆恩又蒙
聖諭汝若將來至於負朕則情理中不宜有此毋多言
勉為公忠體國之臣俾民生安阜吏治澄清乃實無
負朕恩乞封一事來歲二月中旬可以奏請欽此伏
思(臣)係蒙
皇上獨用之人且疊荷
聖恩不啻天高地厚(臣)即竭盡血誠總不足以圖報萬
一寤寐之間時切悚惶倘或因循玩愒稍有不堪
自問豈特為天下之竒事竊恐
天地鬼神亦斷不肯姑容也至(臣)前
奏乞
恩一事(臣)謹當仰遵
聖諭俟二月中旬具摺
奏請所有微(臣)感激私忱理合繕摺
奏謝仰祈
睿鑒謹
奏
覽奏巳悉悃誠新正十二日得辛有事於
祈穀壇是日也彤雲密布和氣盈空抵暮
天降瑞雪繽紛不斷直至十四日黎明方霽已十分霑足
朝野共慶朕不勝欣幸之至特諭爾知
同日又
奏為據實奏明仰祈
聖鑒事竊查衞輝府參革知府吳柯等十案虧空銀米
穀石經前撫(臣)石文焯
奏請著落原任撫(臣)楊宗義賠補銀五萬餘兩以完
各案嗣據楊宗義陸續交貯司庫外今於雍正三
年正月初四日據署布政使張保詳稱楊宗義應
賠吳柯等十案虧空銀五萬兩已經照數交完貯
存司庫(臣)隨查據所交銀五萬兩除補完吳柯等
十案虧空地丁等銀外其米穀價値尚有不敷然
數亦無多(臣)當遵將楊宗義買補漕穀剰存銀兩
内撥補全完俟給發各屬照依時價數目買補動
用之日容(臣)另摺具
奏所有楊宗義急公交完銀數緣由合先繕摺
奏明伏祈
睿鑒謹
奏
可惜楊宗義此番效力贖罪猶有悔心之萌不應復事
夤緣鑽刺求助於年羹堯隆科多後半世功名止於斯
矣此之謂弄巧成拙適足以自誤而巳
雍正三年正月二十四日河南廵撫(臣)田文鏡謹
奏為敬陳各官賢否以慰
聖懷事竊(臣)蒙
皇上特達之知畀以封疆重任夙夜思維無可圖報惟
有整飭官方留心吏治務使大小臣工各做好官
以仰副我
率以上各員皆與(臣)同心協力圖報
聖恩汝寧府知府張玢自到任以來(臣)留心察訪辦事
明白操守亦潔歸德府知府祝兆鵬居官安静無
忝厥職河南府知府張漢為人忠厚學問頗優將
來可勉循良南陽府知府何煜并庸劣縣令數員
經臣前摺
奏明不敢再瀆只有彰德府知府屠洵辦事糊塗偏
不知改難居方面表率之任仰懇
皇上掣回另補閒散京員或容(臣)另疏
題補之湯隂縣丁憂知縣楊弘緒係四川進士其人
年力精壯辦事明白地方百姓無不悅服(臣)因其
到任只有月餘不敢冒昧
題請留任且家無次丁聽其回籍料理數月但似此
賢員不能遽得可否容(臣)具
州縣内遴選廉幹能員另
題請補再臣更有請者各官實心任事恪守清節雖
屬分所當然而一種爭自勉勵圖報私忱(臣)實不
敢壅於上
聞況(臣)伏思
皇上體恤臣工無微不至凡稍有效力之處即蒙
聖恩逾格褒嘉俾其奮勵今豫省各官除到任未久之
員(臣)再觀其後效另為密
奏其歷任已久清慎勤敏之員伏乞
皇上俯賜格外加恩仍留原任俾自愛者愈知感奮中
材者亦必勉力而(臣)均得收臂指之用矣所有各
官賢否理合繕摺奏
聞謹
奏
所奏俱屬是當諸務從容辦理毋過於猛
同日又
奏為恭報得雨日期共慶豐年以慰
聖懷事竊查豫省各屬屢得瑞雪經(臣)節次具
奏在案茲據開封等八府鄭州等七州各具報所屬
州縣於雍正三年正月十七日得有時雨四野霑
足二麥暢茂野叟村童莫不塗歌巷舞共慶豐年
有兆此皆我
皇上至誠感格因而雨暘時若(臣)目覩輿情鼓舞不勝
踴躍歡忻所有得雨日期理合繕摺奏
聞謹
奏
春雨如珠霑足尤為難得真屬可慶幸者
同日又
奏為據實覆奏仰祈
聖鑒事竊(臣)前奏楊宗義賠補吳柯等十案虧空完銀
五萬餘兩一摺奉有
硃批諭旨(臣)跪讀之下仰見我
皇上體恤臣工無微不至凡有些微效力之處即仰邀
弘慈格外垂憐今楊宗義完此公項(臣)細繹
聖意俯念其效力之誠復惜其夤緣之誤
皇恩浩蕩不啻天高地厚但(臣)查據河南廵撫任内一
年所有各項陋例不下二十萬兩(臣)復聞輿論楊
宗義在任並非循良清正之員每歲所入為數尚
多今蒙
聖恩寬宥只令其賠補些須效力贖罪不特分所宜然
無足深惜即楊宗義後半世以及子子孫孫亦沐
皇上隆恩於靡盡矣至蒙
聖諭可惜楊宗義後半世功名止於斯矣此誠
皇上明並日月
睿照無遺(臣)亦細察其心行如再得封疆重任勢必仍
蹈故轍未必遽勉循良然(臣)自到任以來因未蒙
皇上諭問(臣)亦不敢一字瀆
奏不謂楊宗義稍有微勞反致上厪
聖懷如此憐恤(臣)疊蒙
皇上隆恩推心置腹超越千古若不據實
奏明以慰
天心即寤寐之間亦跼蹐難安矣伏乞
皇上俯賜鑒察謹
奏
此奏既公且當知道了
同日又
奏為
聖恩疊沛謹&KR0377;丹誠仰祈
聖鑒事竊(臣)於雍正二年十二月二十八日仰遵
諭旨將開歸道沈廷正回
奏摺代為恭
進荷蒙
皇上將奏摺發下隨即面交沈廷正收領訖(臣)因見摺
口未封仰體
聖意逐一細閱摺内所
奏與向(臣)言無異但(臣)跪誦
皇上硃批諭旨朕為汝主田文鏡係汝上官除此之外
他處更無主人上司也等因欽此仰見
皇上明並日月無微不照從此沈廷正斷無他處請託
瞻顧必與(臣)協力同心共報
聖恩然(臣)捫心自問有何寸長而上厪
天心委曲成全一至於此也(臣)即竭盡血誠亦難圖報
惟有協恭和衷共矢清節以仰報
皇上高厚之恩於萬一耳所有開歸道沈廷正回
奏同原摺二扣今復恭捧到(臣)理合繕摺代為恭
進謹
奏
覽奏知道了朕待天下臣工總惟大公無我一語耳
同日又
奏為遵
旨覆奏仰祈
聖鑒事竊(臣)於雍正二年閏四月初六日將豫省各州
縣欺隱在官地畝繕摺具
奏仰懇
聖恩免其按律治罪准令當年陞科荷蒙
硃批諭旨既往自應不咎題本到日恐朕偶爾忽略汝
仍一面具摺奏請欽此(臣)於布政使任内隨密諭各
府轉飭所屬令其盡行據實首報毋得絲毫再有
欺隱嗣據各州縣陸續造報到(臣)内因總撒不符
或科則舛錯駁飭另造去後今據署布政司張保
詳據開封等七府屬陳州等七州并所屬共計五
十一州縣各將已報在官民衞更名共地二千五
百八十三頃五十二畝零内除偃師縣折去地四
頃六十一畝零實在共地二千五百七十八頃九
十一畝零照依賦役連閏併補徵則例共該銀六
千四百七十二兩零即於雍正二年當年陞科造
册呈送前來(臣)覆核無異除另疏於雍正三年正
月十七日具
題外理合繕摺覆
奏再(臣)伏查各州縣因感戴
聖恩復多方勸諭民間如有墾過未報地畝亦令其據
實舉首俟造報到日(臣)再另疏具
題為此謹
奏
知道了該部議覆有旨
同日又
奏為仰懇
聖恩仍留堡夫以資防修事竊查豫省酌撥江南河兵
一案前准部覆除武陟縣堡夫一百名仍留防護
其餘南北兩岸堡夫俟秋後盡皆裁汰嗣據管河
道陳世倕具摺
奏請停裁仰蒙
皇上硃批諭旨此事當詳明撫(臣)具題欽此轉傳到(臣)
(臣)隨繕摺具
奏復一面咨商總河(臣)齊蘇勒副總河臣嵇曾筠去
後茲據河(臣)齊蘇勒回稱甫經議裁旋又議復似
覺矛盾而嵇曾筠回稱已經摺
奏現在聽候部議等語(臣)查黃河兩岸堤工綿亘千
有餘里防守在在需人今時屆桃汛正須廵防保
護原設堡夫斷難議裁(臣)復近乘監兑漕糧之便
親詣河干悉心諮訪并目擊河兵實止能捲埽下
埽鑲墊釘樁而穿衣躡履僅堪協助至於沾體塗
足下水運泥以及風防雨守無分晝夜是河兵究
不如堡夫之熟悉而任勞也且河兵係營員所轄
多不服河廳州縣約束未免呼應不靈(臣)愚以為
務須兵夫兼用協力修防方有實效茲復據管河
道陳世倕確查議詳前來(臣)復核無異除另䟽具
題外理合繕摺
奏明為此謹
奏
所議是具題到日有旨
雍正三年二月初八日河南廵撫(臣)田文鏡謹
奏為據實奏明仰祈
聖鑒事雍正三年二月初四日副總河(臣)嵇曾筠因查
勘堤工至省面傳
皇上硃批諭旨河工錢糧廵撫固不可攙越然以為未
曾經手遂乃概行委卸河臣亦屬不可爾等自應會
商確當公同具奏為是咸似此各抒已見密摺陳奏
朕不洞達情節殊難批諭欽此到(臣臣)跪聆之下復
據嵇曾筠將原
奏摺捧出與(臣)看閱(臣)又遂字細繹仰見我
皇上至聖至明無微不照茲(臣)伏查康熙六十年起至
雍正元年止河工奏銷一案其中各項錢糧有動
用司庫銀兩解交河道給發者亦有動用河庫銀
兩由河道徑詳河臣通融零星支給間有詳明撫
臣衙門者更有堤工緊急一時不及具詳或奉河
撫二臣面諭竟行給發者如動用藩庫及解交河
庫錢糧撫(臣)衙門悉有檔案可稽若河庫零星支
給并臨時通融給發之項撫(臣)衙門並無底案可
查是以南河工程例由河臣竟自核銷並不會同
撫(臣)具
題今蒙
皇上天恩軫念河工關係緊要豫省亦
特設副總河駐劄工所專司其事并添設河廳汛官分
任協理則是豫省各案工程動用銀兩自應副總
河查核奏銷而河(臣)嵇曾筠以為未奉
簡命以前之事欲令(臣)會同具
題似可分肩其任然(臣)伏查十里店工程係雍正元
年六月十七日欽奉
特旨差嵇曾筠承築之工而楊橋漫工即與十里店堤
工相離咫尺并加幫大堤等工所有做過工程用
過庫項(臣)問據河(臣)嵇曾筠亦云悉知相應遵照
南河之例聽候河(臣)奏銷非(臣)所敢越俎代庖者
也今蒙
皇上諭旨(臣)已與副總河(臣)嵇曾筠現在會同商酌以
副
聖懷緣奉
上諭事理合將(臣)並非諉卸情由據實繕摺
奏明仰祈
睿鑒謹
奏
爾等酌妥會奏可也
同日又
奏為奏明事竊查豫省雍正二年分應行採買正耗
漕米一十五萬一千三百八十三石零每石額價
銀六錢五分共額銀九萬八千三百九十九兩零
今照時價採買每石止需價銀六錢九釐四毫零
共實用過銀九萬二千二百六十四兩零共節省
銀六千一百三十四兩零現存糧驛道庫茲據該
道沈廷正回稱此項節省銀兩分文不敢入巳情
願歸公等語(臣)查雍正二年漕米因歲稔價平較
之往年採買額價有餘至沈廷正辦理漕糧實在
照依時價分給採買並無絲毫剋扣短少官弁水
手人人感悦所有前項節省銀兩數目并貯存緣
由理合
奏明仰祈
聖鑒謹
奏
此項節省銀兩係沈廷正所得羡餘或行給與或留充
公用爾酌量為之
雍正三年二月二十四日河南廵撫(臣)田文鏡謹
奏為奏請酌更貯存米石以免紅朽事竊查康熙五
十九年豫省共截留漕米二十三萬三千三百八
十八石零内除運交河南府米十萬石因額價不
敷經前撫(臣)石文焯摺奏著落原任撫(臣)楊宗義
添價買補已於雍正元年十月内照依一米二穀
買穀二十萬石貯存河南府屬各州縣倉訖又雍
正元年賑濟借動米三萬四千五百七十五石零
俟河北三府捐足補項外又各屬虧空米一萬一
千二百五十九石零現在分案買補又墊運康熙
六十一年漕糧動用米一萬九千八百二十八石
零於雍正二年六月内經前撫(臣)石文焯題請於
雍正三四兩年帶徵應俟徵完補項外實在貯存
開封彰德衞輝懷慶等府屬暨陜州許州鄭州并
所屬米共六萬七千七百二十四石零又康熙六
十一年分截留漕米共九萬八千九百三十六石
零内除未完民欠米五萬八千九百三十四石題
請於雍正三四兩年帶徵分項補欵外虧空米一
百八十石零雍正元年賑濟借動米一萬六千三
百四十五石零俟河北三府捐足補項外實在貯
存開封屬之陽武封邱二縣暨彰德衞輝懷慶三
府所屬共米四萬五千五百七石零又康熙六十
一年陜州太陽渡開捐三次所收運陜米麥十萬
石經川陜督(臣)年羹堯摺奏停運内除撥運懷慶
府借賑米一萬一千四百六十七石零實動賑過
米九千七百一十五石零俟河北三府捐足補項
外尚剰存懷慶府屬米一千七百五十一石又貯
存陜州靈寶䦩鄉三州縣米共七萬四千二百一
十七石零大米三千四十石小麥一萬一千一百
七十五石零以上各年各案共貯存米麥二十萬
三千四百一十六石零(臣)查前項米麥不比穀子
可以耐久今經貯存數載多有變色若不急請酌
糶紅朽堪虞且開彰懷衞河南等府所屬以及陜
陳禹鄭許等州并所屬復貯存康熙四十三年漕
米易穀八萬九百七十七石零買貯康熙六十年
漕穀三十五萬八千八百二十四石零而河南一
府又貯存康熙五十九年分楊宗義添價買補漕
穀二十萬石又常平義社等倉通省共貯穀一百
一十五萬四千四百四十六石各府州所屬均有
貯存兼之各案虧空買補米穀以及河北三府開
捐所收穀石并帶徵民欠米穀日積日多而臣於
布政司任内凡查有私借在民并捏報還倉之州
縣即勒令買補全完不比從前有名無實今皆分
堆寺廟年久恐致黴爛若謂前項停運并截留米
麥原備歉收之年暨運陜而設然既有穀存貯一
時動用碾米亦易(臣)愚以為雍正三四兩年帶徵
康熙六十一年民欠未完漕米照例以一米二穀
徵收其虧空買補漕米亦以一米二穀還倉始可
稍為經久之計至於現貯康熙五十九六十一兩
年截留漕米暨康熙六十一年捐收停運米麥共
二十萬三千四百餘石似應俱令各州縣於青黃
不接之時概行減價平糶價銀解歸藩庫或徑行
充餉或俟秋收查明貯存穀少之州縣均勻分發
買穀存倉如此則米麥不致紅朽而州縣各官將
來亦免賠累矣是否可行伏乞
皇上睿鑒指示以便(臣)另疏具
題為此繕摺請
旨謹
奏
該部速議具奏
同日又
奏為請補各案虧空以裕
國帑事竊(臣)伏查豫省
題參過各官虧空銀米穀石共計三十六案内除吳
柯等十案虧空巳據原任撫(臣)楊宗義賠補銀五
萬四千一百兩貯存司庫業經(臣)檄飭布政司逐
案查明分析歸欵俟具詳到日(臣)即陸續
題請結案外所有登封縣參革知縣薛國瑞等二十
六案虧空内除未經審結之陳留縣參革知縣沈
銘慎等七案并現在軍前尚未掣回之宜陽縣參
革知縣張育徽一案其餘一十八案共原參虧空
地丁銀八萬九千三百二十九兩零虧空倉穀共
五萬一千四百三十五石零經(臣)前在布政司任
内遵照
定例在於任所嚴查復委員逐案審追連參後共完
過銀一萬六千四百六兩零穀一萬二千七百六
十五石零又一面分咨各原籍地方查變去後嗣
准各省撫臣陸續咨覆到豫追完銀三千兩各參
員原籍家産可變抵銀九千一百三十五兩零尚
應彌補銀六萬七百八十八兩零倉穀三萬八千
六百六十九石零(臣)查例載承追督催各官以五
年為率如限滿無完分别
題參降調其如虧空各員任所原籍俱已搜查殆盡
内有無産可追者亦有本犯身故者(臣)愚以為與
其延挨時日徒處現任之員究於
國帑無益莫若將各案虧空即行填補况議解火耗
國帑起見不揣愚昧繕摺具
奏仰祈
聖鑒謹
奏
公私兩益不特善政兼亦隂德事也但須得理為要
同日又
奏為據實覆奏仰祈
聖鑒事竊(臣)敬陳各官賢否一摺欽奉
硃批諭旨諄切教導(臣)跪誦之下感激涕零惟有恪遵
封府知府孫蘭芬性急之處較之從前頗覺悛改
惟管河道陳世倕諸事慎重不敢將所估錢糧一
起給發(臣)當各司道進見時曾經說過數次河工
物料須乘價賤之時採買預備庶免臨時周章若
不盡發錢糧一致誤事關係匪輕今陳世倕因所
做工程過於核減絲毫不肯寬容大招衆怨(臣)亦
題咨取來豫遇缺補用南陽府知府何煜(臣)前因其
為人懦弱諸事闒茸繕摺具
奏今察其政績稍勝從前故暫為寬緩以觀後效彰
德府知府屠洵既蒙
諭旨(臣)現在繕疏
題參(臣)又查湯隂縣知縣朱體謙性耽麯糵不能約
束家人書役民多怨言洛陽縣知縣鄭植賦性昏
庸諸事不諳鞏縣知縣鄒崍才具庸劣縱容家人
書役出入不謹似應一併
題參以肅官方再(臣)伏查奉
旨建造
金龍神廟前因估時係隨常磚瓦今改為紅綠磚瓦
房屋又稍放寬闊修理整齊原估不敷所用(臣)與
前任撫(臣)石文焯商酌將耗羡銀内動支過銀四
千兩今據管工同知吳元錦等詳稱匠役工價以
及修蓋後閣尚需銀四千餘兩(臣)恐其中或有冒
羡銀三千兩已令各州縣俱已栽植綂祈
聖鑒謹
奏
覽
同日又
奏為據實奏明動存耗羡銀兩數目仰祈
聖鑒事竊查豫省各州縣所有新舊耗羡銀兩經前任
撫(臣)石文焯具摺
奏明内除各官養廉及各屬起解正項錢糧赴省路
費並知府同知通判養廉俱令各州縣徑自扣存
轉給外其餘盡解司庫以為通省雜項公費暨撫
(臣)學臣司道各官養廉并彌補無著虧空之用(臣)
於雍正二年三月十八日到布政使任内起至十
一月二十六日陞任止共收過各年新舊耗羨銀
三十萬五千一百四十七兩零又前任布政使牟
欽元任内收存耗羨共銀一萬二千九百六兩零
二項共銀三十一萬八千五十三兩零内除詳明
撫(臣)衙門存案動支過各項應需銀一十七萬六
千八百八十四兩零實在貯存司庫共銀一十四
萬一千一百六十八兩零應即
奏請彌補虧空其署布政司張保任内續收耗銀并
各年民欠未完耗銀應聽新任布政使楊文乾接
收另報外所有臣任内收存動支過新舊耗羡銀
兩年欵數目理合恭繕細摺一併奏
聞謹
奏
所奏可謂明白詳悉之至然朕於此等事件不過閒覽
而已無暇細計欵數也
同日又
奏為奏明事竊(臣)接准前撫(臣)石文焯咨稱雍正二
年九月以後未支養廉銀兩具摺奏懇
聖恩全賞以資家眷盤費欽奉
硃批諭旨准賜爾即傳諭田文鏡可也欽此到(臣臣)自
應恪遵
諭旨轉檄藩司支給無庸再為
奏請但石文焯前奉
特旨署理浙江廵撫致字與(臣)支取養廉經(臣)於雍正
二年十一月二十日繕摺具
奏荷蒙
硃批不必再給留充公用可也欽此欽遵在案且(臣)查
據豫省各官養廉前因懷慶府知府梁需把奉
差軍前效力(臣)於布政司任内具詳撫(臣)石文焯批給
一半以資家口薪水一半支給署員以為往來盤
費如前員已經離任者將一半養廉解司充公然
署事得支一半原因微員起見至於(臣)署理廵撫
任内荷蒙
皇上天恩於布政司任内已有養廉因將前項一半銀
兩即行貯庫充公而按察司張保亦將署學(臣)任
内應得養廉銀兩并署藩司任内應得養廉銀兩
俱已詳請充公在案今撫(臣)石文焯奏懇
聖恩全賞應自雍正二年九月初一日起至十一月二
十六日止動給銀六千九百一十一兩零緣事關
庫項(臣)奉有
皇上前批諭旨且石文焯來咨係無印空文(臣)已經咨
回俟鈐蓋印信移文至日再飭藩司支給理合繕
摺
奏明謹
奏
覽奏已悉并據奏稱微員署事得支一半養廉等語朕
意即爾等督撫兩司亦不必矯廉過於清苦百凡總宜
合乎情理之中只要還朕一當字而已
硃批諭旨卷一百二十六之三
欽定四庫全書
硃批諭旨卷一百二十六之四
硃批田文鏡奏摺
雍正三年二月二十九日河南巡撫(臣)田文鏡謹
奏為仰懇
聖恩逾格榮封事竊(臣)一介庸材仰沐
聖主隆恩不啻天高地厚涓埃未報時切悚惶焉敢越
分妄求仰冀
曠典但(臣)伏查雍正元年十二月二十二日恭逢
恩詔内開一從前
恩詔後陞職加銜之職銜給與封典等因欽此(臣)於雍
正元年八月初十日荷蒙
聖恩由内閣侍讀學士署理晉藩洊至河南布政使近
又蒙
皇上特旨補授河南巡撫雖考之品級布政使係二品
副都御史係三品等次似有不同而論夫官守實
與陞職加銜之
詔欵相符(臣)曾祖田有功曾祖母高氏寗氏祖田養濟
祖母王氏因(臣)父田瑞年在日曾為兵部督捕司
員外郎加一級同母于氏於康熙六年十一月二
十六日恭逢
恩詔俱受過三品
誥封(臣)同妻蔣氏在監察御史任内於康熙五十二年三
月十八日恭逢
恩詔受過四品
誥封今(臣)蒙
皇上隆恩稠疊優渥(臣)曾祖父母祖父母父母尚未因
(臣)追贈同邀
盛典犬馬私忱難以自巳伏冀
皇上弘慈垂念(臣)巡撫任内有荷蒙
聖恩特加三級之
異數仰懇
隆恩免加賜(臣)之三級格外
欽賜榮封三代
誥命俾(臣)曾祖父母祖父母父母得以均沾
聖澤共沐
恩光則(臣)有生之年皆銜結之日矣(臣)不揣冒昧繕摺
奏懇伏乞
皇上俯賜
睿鑒謹
奏
該部議奏
同日又
奏為敬抒謝悃據實奏
聞事雍正三年二月二十五日(臣)齎摺家人回豫恭捧
皇上硃批諭旨到(臣臣)跪誦之下不勝感激涕零自問
何人疊荷
聖主隆恩多方教導有加無巳(臣)即鞠躬盡瘁總不足
以圖報萬一也(臣)前
奏糧驛道沈廷正辦漕節省銀兩原係應充公用之
項而沈廷正實不敢絲毫入巳情願歸公似應留
充公用今復據沈廷正摺報有貯存道庫康熙六
十年分河内濟源等縣折徵漕榖價銀共一萬四
千九十二兩零共應買榖二萬三百六十二石零
前據各縣係照該年時價徵收觧貯今亦照依時
價如數採買尚餘銀七千四百五十六兩零現貯
道庫亦情願歸公等語(臣)查前項剰存銀兩俱係
經委署南汝道(臣)留心試看為人老實難&KR0574;監司
之任今南汝道佟鎮赴浙散賑事竣巳經回任而
盧官保適有丁憂之事似應聽其歸旗(臣)俟取結
報到之日另䟽具
題再(臣)前
奏鞏縣知縣鄒崍(臣)正在繕疏
題參間適據該縣詳請休致到(臣)似應行令布政司
委驗取結另疏具
題理合一併覆
奏仰祈
聖鑒謹
奏
知道了
同日又
奏為敬陳積年被水田畝仰祈
聖鑒事竊查豫省臨河各縣地方自康熙六十年伏汛
水漲暨雍正元年秋水漫溢將納糧地畝或流成
支河或變為鹽鹻或因水去沙停無可種植以致
錢糧積欠完納無期(臣)於雍正二年九月初三日
在布政使任内曾經繕摺具
奏荷蒙
硃批諭旨極係應題之事但宜查勘明確毋令不肖官
吏得以高下其手欽此(臣)遵即悉心諮訪除祥符汜
水原武等縣勘不成災外惟陽武封邱中牟三縣
被水獨甚民力艱難(臣)隨密諭開封府知府孫蘭
芬親詣各該地方逐一履勘去後兹據查覆前來
(臣)查陽武封邱中牟三縣共被水淹沙地四千七
百餘頃每年共應納錢糧二萬五百餘兩共計鹽
鹻地七百一十餘頃每年共應納錢糧三千一百
餘兩自康熙五十九年起至雍正二年止計民間
積欠水淹地畝並鹽鹻地畝錢糧共銀五萬八千
餘兩日事嚴比終無完納之期伏思
皇上御極以來宵衣旰食無時無刻不以民生為念自
應恪遵前奉
諭旨據實具
題然(臣)又思小民疾苦在所當恤而
國計攸關亦宜熟計且豁免與緩征均出自
聖主隆恩并非臣下所敢冒
奏但三縣被淹地畝現在不能播種伏乞
皇上勅部諭(臣)查
奏使沿河百姓咸知感激
天恩其三縣積年拖欠錢糧或容(臣)
題請分作四年每年帶徵一年或將中牟縣未經漫
口以前所欠康熙六十六十一暨雍正元年錢糧
一萬九千四百餘兩在於雍正三四五三年内帶
徵其雍正二年未完錢糧一萬四千餘兩陽武縣
未完康熙六十六十一暨雍正元二兩年錢糧共
銀一萬一千餘兩封邱縣未完康熙五十九年尾
欠暨六十六十一雍正元二兩年錢糧共銀一萬
二千餘兩仰懇
聖恩俯賜寬免以甦民困至於陽武封邱二縣雍正三
年并以後錢糧(臣)查據被淹地畝自雍正二年霜
降後現已涸出崖岸二三四五尺高不等(臣)隨諭
令該地方官設法用力堵築凡進水之處俱巳斷
流日漸乾涸將來地畝俱可照舊耕種民力稍舒
完糧自易其三縣鹽鹻地畝實係不毛之地須俟
十餘年後地氣減淡方可種植照舊輸糧今或輕
其賦税改為下則仍諭小民各熬硝鹻以完
國課或容(臣)將每年共應納錢糧三千一百餘兩徑
行
題請豁免以廣
皇仁弘恩出自
聖裁再查中牟縣被淹地畝内有沙深不能種植之地
一千二百六十餘頃每年應納錢糧五千二百餘
兩雖多方勸諭並無分毫完納伏乞
皇上恩賜暫行豁免其沙深一二寸至三四寸不等之
地共九百七十餘頃每年共應納錢糧四千五十
餘兩尚可置備牛隻將地耕深使下面之土翻上
與沙攙和一二年内仍可種麥種榖照舊納糧(臣)
查耕地必湏牛具小民被水之後衣食尚且維艱
焉能置辦耕牛仰懇
皇上將雍正三年應納錢糧
恩賜暫行寬免并可否將豫省貯存充公銀内酌量動
支借買耕牛分給各貧民儘力深耕仍將牛價限
以二年内歸還司庫至應納錢糧自雍正四年為
始照舊如數完納庶沙淤地畝不致永作曠土而
於
國計民生均有裨益矣再(臣)更有請者豫省修築堤
工地多被壓而沿堤納糧地畝又因掘取土方刨
成坑塹不能耕種難免賠納錢糧應否俟大工告
竣之後容(臣)逐一查明另䟽入
告以上各項(臣)恐煩瀆
聖聰謹擇其大略繕摺具
奏其中尚有未詳之處恭候
聖諭命(臣)具題之日分析
題明仰祈
聖鑒謹
奏
所奏俱悉候另有諭旨
雍正三年三月初三日河南巡撫(臣)田文鏡謹
奏為遵
旨據實覆奏仰祈
聖鑒事雍正三年三月初一日接准部咨據副總河(臣)
嵇曾筠具
奏管河道陳世倕不發錢糧預備物料一案欽奉
皇上硃批諭旨該部嚴察議奏速行文與田文鏡動河
南司庫錢糧五萬兩交與嵇曾筠速速相機料理佟
鎮調補管河道陳世倕問田文鏡如可用調補南汝
道如無可取發回交部嚴加議處堤岸少有疎虞將
嵇曾筠亦議重處欽此轉奉到(臣)除遵即檄飭布政
使楊文乾將司庫錢糧動撥銀五萬兩觧交副總
河(臣)嵇曾筠作速相機料理外兹(臣)伏查豫省今
歲桃汛較之去年雖屬稍大仰賴
皇上福庇堤工俱各平穩而加幫大堤工程合計已完
九分之數其餘未完一分於四月初旬俱可告竣
至於豫省歲搶修工程例由河臣於年内秋汛後
勘查確估會同撫臣具
題預辦料物貯工俟
題准部覆至日動支司庫錢糧移交河道今雍正三
年歲搶各工錢糧經副總河
題請於司庫内先行撥銀五萬兩及時分發備料(臣)
於雍正二年十月二十七日准副總河移咨到(臣)
或飭令河道先於河庫銀内借支或將加幫大堤
銀兩通融給發(臣)隨咨覆副總河令其轉飭河道
先於河庫銀内查係何項可以借支酌量給發并
檄飭陳世倕先行通融動支而陳世倕過於慎重
不肯一起給發(臣)恐貽誤當經屢次面諭令其速
發續據陳世倕冊報於雍正二年冬間連前署道
楊守知任内暨該道接任後共先發過本年歲搶
修銀二萬二千六百六十七兩零又於雍正三年
正月起至二月二十六日止共陸續發過本年歲
搶修銀二萬三千五百五十六兩零其餘銀兩向
例留為夫工土方之用俟各屬開工之日再行發
給等情到(臣)據此(臣)查此案應需銀兩已發過四
萬六千二百二十三兩有零矣至陳世倕招怨之
處因伊前
奏加幫陽武大堤等工加一節省之外不用部費應
再扣加一節省存貯道庫以備急需而從前印河
各官做過工程銀兩並未扣存陳世倕欲急於歸
公完伊
奏請之案將從前已發者槩行嚴催因各屬未據觧
交將現在未發銀兩竟行扣存以致沿河州縣紛
紛具詳(臣)因此項銀兩只可催追不便扣除如徑
行扣除恐承築各官藉詞不敷貽誤工程關係重
大隨經嚴行批飭并面諭該道令其如數給發俟
工完查明之日如有應追之項另行催追仍移咨
副總河(臣)嵇曾筠轉飭并檄飭布政使楊文乾嚴
查在案而陳世倕又見前署道楊守知任内錢糧
東那西扯紛雜混亂竟致無可交代業經(臣)批飭
嚴查另揭參追陳世倕以為前車之鑒亟欲徹底
清釐絲毫不肯苟且寬容大招衆怨此副總河(臣)
嵇曾筠所以有道員掣肘偏執乖張之
奏也然(臣)細察陳世倕到任未久每於進見之時聽
其陳禀河工段落以及堤岸緩急似乎胸中無不
熟悉只因該道小心過甚惟恐河庫錢糧一有未
清沾累及已不肯稍為通融且膠執書生意見凡
出納之間自信操守廉潔又恐各屬冒領浮銷居
心行事俱在苛刻一邊以致衆怨攸歸遇有緊急
誠恐不免貽誤今蒙
皇上逾格隆恩不即加擯斥從寬調補南汝道以觀其
後效又蒙
皇上以陳世倕之可用與無可取詢(臣臣)伏思進退臣
工出自
皇上天恩(臣)何人斯焉敢冒昧置喙然(臣)受
恩深重圖報無由惟有酌量地方之繁簡人才之短長
據實上
聞稍盡以人事
君之微忱至於南汝道管轄南陽汝寧二府汝光二州
及二十九州縣地方遼闊壤接吳楚甚屬緊要可
否將陳世倕調任南汝道之處伏候
聖裁倘蒙
皇上賜恩准其調任後容(臣)再加逐細察訪如有不自
悛改實心報效上負
聖恩之處(臣)再另摺奏
聞恭疏
題參緣奉
諭旨事理除另疏具
題外合先繕摺覆
奏仰祈
睿鑒謹
奏
陳世倕朕亦尚在眷惜但此番掣肘似屬有意掯帑誤
工非奉公招怨被衆捏陷之可比汝斯言謬矣調任南
汝容伊改悔日新實為逾格寬恩候題本到日有旨
雍正三年三月十七日河南巡撫(臣)田文鏡謹
奏為據實奏
聞仰祈
聖鑒事竊查豫省今歲麥苖内有開封府所屬一十四
縣自本年正月二十四日得雨之後迄今雨澤愆
期風霾時起麥苖之上間生旱蟲其細如塵非人
力所能撲滅詢之土人云係久旱而生每年常有
得雨便消(臣)據報隨即竭誠步禱并轉飭各屬一
體祈求如指日得有甘霖可望一半收穫又彰德
衛輝懷慶河南四府所屬暨陳鄭許禹四州并所
屬各州縣亦覺稍旱至於歸德汝寧南陽三府所
屬以及光汝等四州并所屬各州縣於二月初十
暨十七等日雖得有微雨然尚未霑足豫省雨澤
愆期皆(臣)不能仰體
聖心誠求民隱奉職無狀所致罪何可逭除痛加刻責
猛自修省外所有被旱情形誠恐道路之口傳聞
失實以致上厪
聖懷(臣)不敢不據實奏
聞謹
奏
昨於十九二十等日京都得雨滂沱兩晝夜連隂至四
五日不意竟未普徧直隸南四府尚欠透足則豫省自
未沾膏澤也為此朕甚憂之兹於二十六日親詣
時應宫專為河南祈禱汝亦率屬竭誠修省以仰冀
天慈
同日又
奏為仰懇
聖恩格外賞給養廉以廣
皇仁事竊查豫省巡撫學政司道暨知府同知通判州
縣各官仰蒙
聖主隆恩概行賞給養廉以資薪水似此
曠典誠千古臣工未有之遭際也(臣)又何敢復置一辭
上瀆
聖聰但(臣)查據司府首領以及州縣佐貳典史巡檢驛
丞等官品職雖微均有贊勷助理之責况蒙
聖恩准其保舉卓異而直隸各州州同州判復照府佐
一例督緝責有攸歸且恭逢
皇上宵衣旰食勵精圖治正人人思奮之時此等微員
亦不無才識明敏廉潔自愛之軰其如官卑俸薄
衣食無資兼之時有檄委奔走疲勞未免甘心自
棄流為寡廉鮮恥之徒殊為可惜(臣)伏思
皇上體恤臣工無微不至倘蒙
聖恩格外垂憐一體
賜給養廉自必咸感
皇仁恪遵
功令而於吏治民生均有裨益矣除司府首領以及
佐雜教職等官議給養廉細數另繕清摺恭呈
御覽外再查汝州一州前經撫(臣)石文焯議給養廉銀
二千兩今陳許鄭光陜禹六州新分直隸均有承
督盤查之責前議支給養廉銀一千兩較之汝州
數不畫一今請將汝州養廉減去銀五百兩陳許
等六州加給銀五百兩每州各給養廉銀一千五
百兩并首領佐雜教職等官於雍正三年耗羡銀
内酌量給發之處(臣)不敢擅便理合具摺請
旨謹
奏
此等作為在爾地方督撫大吏斟酌可否耳朕不便特
諭意謂佐雜微員百人内未必有一二卓越者與其培
植若軰莫如加增州縣養廉俾得從容展舒況從前已
降恩旨命微員俱得一例卓異保舉正當觀其涉歴清
苦果否砥礪志行安分固窮若於其中拔出數員始可
為真實材具今照所奏量加資助此際自當感激思奮
強勉修飾恐進階之後未必不隨境遷移也斯論未免
稍近於刻爾等試細加籌度毋即以朕諭為是遂乃中
止也
更慮者此非止行豫省之事倘遇他省耗羡不敷將從
何分惠亦不得不一思及至於直隸六州僉有承督盤
查親民之責增給之議實屬允協
同日又
奏為據實奏明仰祈
聖鑒事竊查唐縣參革知縣關敶行賄一案前據學(臣)
王國棟轉𫝊
上諭(臣)即於雍正二年十一月二十日將關敶行賄實
情據實
奏明在案兹(臣)伏查關敶用賄行求原因該縣有未
報隱地而起但查豫省隱地一項(臣)曾經繕摺
奏懇寬其已往止令造報當年陞科荷蒙
聖恩允(臣)所請(臣)遵即密諭各府州轉飭各屬令其盡
數開報毋得絲毫再隱嗣據關敶於詳揭後未經
參革之前亦經造冊報明而(臣)前詳撫(臣)石文焯
委員盤查各屬倉庫詳内以及檄委前護汝寧府
信陽州知州李廷基文内並未入有并查隱地之
語若一經參究誠恐已報者張惶驚恐而未首者
勢必盡皆隱匿此撫(臣)石文焯於題參本内所以
止據現首之銀兩並南陽府知府何煜詳揭虧空
行賄繕疏入
告也兹據各官審擬招觧到(臣臣)訊據關敶固不敢將
隱地供吐而李廷基又恐節外生枝自取罪戾亦
不敢以關敶有未報隱地指證(臣)若嚴加䆒詰則
與原參情節不符而部臣遵照律例駁查不免枝
牽蔓引竟成大獄茫無歸結之期(臣)伏思
皇上仁德如天恩膏普被凡有血氣之倫莫不均沾
聖德而忠厚愚懦之關敶或亦仰邀
弘慈者也(臣)謹照依原參欵蹟并各犯供吐情詞具
奏再查信陽州觧任知州李廷基其人小有才情賦
性實多貪鄙(臣)察訪欵蹟正擬繕疏
題參間接准部咨知李廷基借欠原任山東撫(臣)李
聞謹
奏
覽
同日又
奏為據實覆奏仰祈
聖鑒事竊(臣)前奏撫(臣)石文焯支取養廉一摺荷蒙
聖諭所奏巳悉爾等督撫兩司亦不必矯廉過於清苦
百凡總宜合乎情理之中只要還朕一當字而巳欽
此(臣)反復誦繹似此浩蕩
隆恩即千古帝王體恤臣工未有如是之深且渥也但
(臣)伏查(臣)等食用荷蒙
皇上天恩於本任内俱各
賜有養廉已自用之不盡現今大小各官莫不感激
聖恩人人思奮(臣)等實不敢矯廉致有絲毫清苦至於
撫(臣)石文焯所請養廉自雍正二年九月初一日
起至十一月二十六日止應得欽奉
諭旨面同齊蘇勒商量斟酌若可更改即另換石碑理
合一併覆
奏伏祈
睿鑒謹
奏
知道了
雍正三年四月初二日河南巡撫(臣)田文鏡謹
奏為遵
旨覆奏仰祈
聖鑒事雍正三年三月十四日(臣)准河北鎮(臣)紀成斌
來咨内開二月初一日具摺
奏懇
聖恩賞借藩庫銀八千兩製造各營步兵盔甲大小員
弁分年捐俸還項奉
皇上硃批諭旨捐俸抵還則弁員殊覺苦累爾言之田
文鏡令其詳議具奏請旨等因欽此到(臣臣)伏讀之
下仰見我
皇上睿慮周詳無微不至而
體恤營員兵弁不啻天高地厚兹(臣)查據鎮(臣)紀成斌
咨稱鎮標八營步兵止有開封一營舊有盔甲然
亦皆年久損壞其餘七營歴來並無盔甲不足以
壯軍威等語似應如鎮臣所請設局製造至於果
否應需八千兩之數(臣)再移咨鎮臣令其逐一據
實確估絲毫毋得浮冒俟估計到日或即在雍正
三年耗羡銀内動撥移交製造之處(臣)不敢擅便
伏候
聖裁緣准轉傳欽奉
諭旨事理理合繕摺覆
奏請
旨遵行謹
奏
此議好照所請行應助伊修整者
同日又
奏為遵
旨覆奏仰祈
聖鑒事竊(臣)於本年三月二十五日前赴武陟縣地方
金龍神廟會同河(臣)齊蘇勒副總河(臣)嵇曾筠於三
月二十七日卯時開光巳時恭上
御書扁額(臣)見
敕建廟宇極其精工壯麗豫省士民莫不感頌
皇恩歡呼雷動其廟内銅碑已經磨洗光明建亭竪立
伏候
御書碑文到日遵即恭鐫(臣)隨向河(臣)齊蘇勒轉𫝊
聖諭據齊蘇勒回稱先前原要購覓石碑因近境並無
堅固好石訪之别省更覺運費甚多再查石碑原
樣鑄成銅碑一座巍立碑亭之中頗壯觀瞻且銅
質堅固自可經久不致發銹朽減至於應否用石
用銅之處再具摺
奏請
聖明指示等語除河(臣)齊蘇勒會同(臣)合詞另疏具
奏外合先繕摺覆
奏仰祈
聖鑒謹
奏
如碑尚未成自應用石若業巳鑄成難言不用銅矣當
兹各省開爐鼓鑄錢文銅觔每慮不敷何必作此無益
之費兼恐將來啓人效法之端也
雍正三年四月初三日河南巡撫(臣)田文鏡謹
奏為恭報得雨日期分寸以慰
聖懷事竊查豫省自本年正月得雨之後雖據各屬報
稱間有時雨均未霑足而開封一府所屬内多沙
地旱乾尤甚經(臣)繕摺具
奏今仰頼
皇上敬誠感格於四月初三日卯時起至午時止省會
四野得沛甘霖入土已有四五寸不等現今尚未
晴霽麥穗勃發至於巳種秋禾盡皆滋長即未種
地畝亦乘時可以播種士農工賈預卜西成羣歌
聖德歡呼之聲遍於四野(臣)職任封疆不勝歡忻抃舞
之至除各府州縣俟查明具報到日容(臣)另摺具
奏外所有開封一郡得雨日期分寸合先繕摺奏
聞以慰
聖懷謹
奏
覽奏朕心雖為少慰但未及深信恐有粉飾耳一切總
宜據實不可微涉虚偽爾於此事從前已屬奏遲地方
上甫覺缺雨時即應將情形具奏以聞也
雍正三年四月十三日河南巡撫(臣)田文鏡謹
奏為恭謝
天恩仰祈
聖鑒事竊查豫省各屬自入春以來雨澤愆期(臣)於雍
正三年三月十七日繕摺具
奏於本年四月初五日據(臣)齎摺家人回豫恭捧
硃批諭旨朕於二十六日親詣
時應宫專為河南祈禱汝亦率屬竭誠修省以仰冀
天慈欽此到(臣臣)伏讀之下仰見我
皇上愛民之深憂民之切豫省一隅偶爾稍旱即上厪
聖懷躬親祈禱考之千古史冊實所未有(臣)與豫省士
民正不知何修何幸而躬逢
聖主共沐
天恩至於如是之深且渥也但(臣)伏查豫省汝寧府所
屬各州縣因離省甚遠(臣)一時未及查明乃近據
各屬報稱於三月二十一二等日大沛甘霖自三
寸起至七八寸不等四野均沾今四月初三日開
封一府所屬各縣得雨四五寸不等(臣)已於本月
初三日謹先繕摺奏
聞兹復據彰德衛輝等六府所屬及鄭汝等七州并所
屬各縣報稱於四月初三日已得大雨亦有報稱
於四月初五初六等日得降時雨自二三寸起至
六七寸不等二麥盡皆勃發已種秋禾俱各滋長
未種地畝亦皆種植此皆我
皇上至誠祈禱因而上格
天心豫省久旱之後得有甘霖普降可望西成(臣)復將
皇上特為河南祈禱雨澤
隆恩向司道各府州縣宣揚令其轉諭百姓(臣)適會同
欽差部臣查勘地畝見士農工賈以及黃童白叟莫不
感頌
皇仁咸歌
聖德至於沿途所見得雨入土分寸與各屬所報無異
再查豫省二麥統計各屬惟開封一府所屬麥苖
間有枯槁今自得雨之後於四月十一日省城又
得微雨并有報稱得雨至二三寸不等之州縣(臣)
隨沿途乘便驗視雖其中豐歉不一然合計一府
所屬竟可望三四分收成彰德衛輝懷慶河南四
府所屬暨鄭陳許禹四州并所屬各縣被旱甚淺
尚有五六分收成其歸德南陽汝寧三府所屬及
光汝等三州并所屬各縣間有微雨地畝滋潤可
得七八分收成所有豫省仰沐
皇恩躬親祈禱得雨日期分寸理合繕摺
奏謝伏乞
睿鑒謹
奏
豫省雨水情形及二麥收成分數果能如是耶但須據
實絲毫毋得隱飾
同日又
奏為據實覆奏仰祈
聖鑒事竊(臣)前奏佐雜教職等官養廉一摺奉有
硃批諭旨(臣)遵即細繹不覺猛省復與布政使楊文乾
再三籌畫實屬無益之舉即内有督緝等官亦似
不便支給致有參差至於直隸各州既蒙
聖諭僉有承督盤查之責增給之議實屬允協欽此似
應將汝州一州減去銀五百兩支給養廉銀一千
五百兩陳許鄭光陜禹等六州自應照給汝州之
數每州各給養廉銀一千五百兩(臣)已檄飭布政
司遵照矣又(臣)前
奏撫(臣)石文焯所請養廉(臣)因事關動用庫項不敢
擅專所以必待
奏請然後支給不意石文焯即借此事心懷嫌怨幸
蒙
皇上洞鑒無遺明白指示感
恩之涕不覺自零(臣)隨謹遵
諭旨將
硃批捧出與楊文乾同看深仰我
皇上至聖至明絲毫不爽因共相勸勉終始惟恪守
奏信陽州解任知州李廷基一事荷蒙
硃批諭旨(臣)伏查李廷基又因虧空汝陽縣參革知縣
鍾鐸世名下貯存府庫銀兩已經(臣)
題參奉
奏
金龍神廟所鑄銅碑奉有
聖諭(臣)已欽遵與河(臣)齊蘇勒面同商酌復據齊蘇勒
會同(臣)具摺覆
奏仰祈
奏
覽
雍正三年四月十四日河南巡撫(臣)田文鏡謹
奏為恭報雨澤以慰
聖懷事雍正三年四月十三日(臣)接准部咨欽奉
諭旨著行文河南山東兩省巡撫得雨即令馳驛來報
欽此到(臣臣)伏讀之下仰見我
皇上心周蔀屋念切民生
聖恩浩蕩誠千古史冊所未有除本年四月十一日以
前闔省各屬所得雨澤(臣)於四月十三日業經繕
摺奏
聞兹(臣)伏查豫省又於四月十四日寅時雷電交作大
沛甘霖(臣)隨委員分路查勘四郊高窪地畝入土
四五寸不等此皆我
皇上至誠上格因而時雨滂沱萬民胥悅除通飭各屬
確查得雨日時分數飛報到日再繕摺具
奏外所有近省得雨情形合先繕摺奏
聞謹
奏
覽奏朕之憂懷頓釋但恐仍欠透足頃十七十八兩日
㴻雨如注仰瞻形勢想應
上蒼普沛膏澤豫民稱慶矣果爾即速奏聞
雍正三年四月十七日河南巡撫(臣)田文鏡謹
奏為恭報雨澤以慰
聖懷事竊豫省本年四月十四日近省得雨分寸情形
(臣)欽遵
諭旨即於本日先行繕摺奏
聞嗣據開封等八府暨鄭許等七州并所屬各州縣報
稱於四月十二十四等日得雨一二寸至三四寸
不等兹於四月十七日已時起至酉時大沛甘霖
現今大雨尚猶未止(臣)隨登高遠望見密雲四布
雨澤普徧(臣)復委員分勘雨皆盈尺四野霑足民
心大悅歡呼雷動此誠我
皇上躬親祈禱精誠上格之所致也(臣)不勝歡忻感激
之至再(臣)伏思我
皇上德盛治隆嘉祥駢集今次雨澤諒直隸山左亦自
必普徧民歌樂歲至於豫省各屬除離省遥遠之
州縣檄飭該地方官立即確查得雨時日分數飛
報到日(臣)再繕摺具
奏外所有得雨十分霑足情形理合繕摺馳驛奏
聞仰慰
聖懷謹
奏
覽奏知豫省得雨十分霑足欣慰之懷莫可言喻我君
臣真堪共慶也
聞年羹堯前於二月間用車二十輛裝載細軟由潼關
一路運往河南不知交卸何處或寄頓紀成斌署抑或
藏匿他所確訪奏聞至紀成斌雖係年羹堯之所保薦
朕觀其人未必甘心為作鷹犬毋逆詐更毋挾私誣陷
細訪其居心行事秉公實奏以聞密之
雍正三年四月二十五日河南巡撫(臣)田文鏡謹
奏為敬陳愚悃仰祈
聖鑒事竊(臣)一介庸愚仰沐
皇上特逹之知畀以巡撫重任毫無報效時切悚惶乃
幸蒙
聖主隆恩於河南布政使員缺
特簡楊文乾補授自該司到任以來(臣)見其才識明敏
操守廉潔實非尋常可比且與(臣)協力同心共圖
報效殊得臂指之助(臣)不勝感激歡忻踴躍抃舞
今(臣)於本年四月十八日接准部咨欽奉
諭旨廣東巡撫員缺著楊文乾補授等因欽此到(臣臣)
伏讀之下仰見我
皇上至聖至明至公至當而楊文乾具有恩威並濟之
才俾得展其所長實能仰體
聖意正巳率屬愛養黎元為一省之保障但愚昧如(臣)
甫得賢良贊勷助理又一旦陞補他省(臣)不免勢
處孤立借資無人清夜環思不覺悚惶憂懼更深
覆餗之虞矣嗣據闔省士民張成等具呈懇留(臣)
因楊文乾係奉
旨特陞之員從無
題請留任之例不敢冒昧具
題所有微(臣)委曲私忱暨士民愛戴情形理合繕摺
一併奏
聞謹
奏
豈有阻人晉秩開府而強欲保留原任之理可謂笑談
矣
朕所賞鑒之才品大抵不致差謬從前熟識人中因故
舊情殷稍失於偏或未可定
同日又
奏為據實覆奏仰祈
聖鑒事竊(臣)齎摺家人回豫捧到(臣)覆
奏
金龍神廟内銅碑一摺欽奉
硃批諭旨如碑尚未成自應用石若業巳鑄成難言不
用銅矣當兹各省開爐鼔鑄錢文銅觔每慮不敷何
必作此無益之費兼恐將來啓人效法之端也欽此
(臣)伏查此碑久巳鑄成磨洗光明及奉到
諭旨之日又業經建亭竪立嗣(臣)於本年三月二十五
日前赴武陟縣地方向河(臣)齊蘇勒轉𫝊
聖諭據齊蘇勒回稱實因近境並無堅固好石所以鑄
成銅碑等語今蒙
地畝仰蒙
皇上軫念民艱
欽差戶部侍郎(臣)托時來豫會同(臣)逐畝履勘宣布
聖德見沿途士民莫不焚香俯伏感頌
聞理合繕摺具
奏伏乞
睿鑒謹
奏
覽
同日又
奏為據實奏明恭請
聖裁事竊(臣)於雍正三年四月二十二日接准部咨奉
旨胡期恒寬其徒罪發與田文鏡河南堤工效力贖罪
如抗違躭延發黑龍江當差等因欽此即於本日據
刑部筆帖式傅敏將胡期恒押解到(臣臣)隨一面
咨會正副河臣一面將胡期恒檄發布政司轉發
管河道撥工效力外復據胡期恒回稱期恒罪當
即誅今蒙
皇上天高地厚之恩
賜以寬典此身如同再造感激難名今現帶有盤費銀
四千兩聽候先行兊收河庫動撥應用業又差人
夫辦料分工修築但(臣)又思河工關係緊要胡期
恒甫到工所未必遽諳河務且係效力贖罪之人
復恐呼應不靈所關匪細(臣)再三籌畫可否將胡
千兩飭貯河庫以備應用并嚴飭胡期恒作速竭
力湊辦交納贖罪如敢抗違躭延(臣)再另摺具
奏是否有當伏乞
皇上指示遵行謹
奏
覽
同日又
奏為據實覆奏仰祈
聖鑒事竊(臣)齎摺家人回豫捧到(臣)
奏報雨澤一摺仰蒙
硃批諭旨覽奏朕心雖為少慰但未及深信恐有粉飾
耳一切總宜據實不可微涉虛偽爾於此事從前已
屬奏遲地方上甫覺缺雨時即應將情形具奏以聞
也欽此(臣)伏讀之下悚惶無地寢食靡寧但(臣)伏查
豫省各屬於雍正二年十二月内頻降瑞雪十分
霑足本年正月二十四日以前又屢得雨雪地土
滋潤迨至二月下旬惟開封一府所屬各縣内有
高地及沙多薄地始覺稍旱而低窪地畝暨彰德
衛輝等七府所屬并陳許等七州以及所屬各州
縣則猶待雨未殷也後自三月初間開封所屬各
縣尚無雨澤風霾時起(臣)即竭誠祈禱於三月十
四十六等日始據通許尉氏等數縣報稱高坡地
畝於麥苖之上間生&KR1414;蟲(臣)即於三月十七日繕
摺具
奏隨據開封所屬各縣報稱於三月二十二十一等
日已得時雨雖未霑足而所生&KR1414;蟲俱巳淨盡(臣)
於三月二十五日赴武陟縣辦理公務隨沿途查
勘麥苖見祥符陽武等縣沙多土高地畝有受過
蟲傷之麥苖間有枯萎(臣)復於四月初二日據實
奏
聞荷蒙
聖恩特為河南雨澤
躬親祈禱精誠所感上格
穹蒼即於四月初三等日豫省各府州屬俱得時雨今又
於四月十七日巳時起至十八日寅時止闔省均
得大雨十分透足節經(臣)繕摺馳
奏兹(臣)細查各府州所屬二麥歸德南陽汝寧三府
所屬及光汝陜三州并所屬於二三月内實得過
雨二三次竟有八九十分收成之州縣其彰德衛
輝懷慶河南四府所屬暨陳許禹鄭四州并所屬
被旱原淺可得五六分收成惟開封所屬之祥符
陳留陽武封邱中牟尉氏蘭陽通許洧川等九縣
并界連開封懷慶府屬之武陟原武修武暨鄭州
并所屬滎澤一縣内多沙土高地覺有旱乾然自
連日得雨之後雖所收豐歉厚薄不一合計收成
尚有三四分四五分之數(臣)前據祥符等十一縣
具報并(臣)前赴武陟縣據武陟鄭州滎澤三州縣
士民具報亢旱(臣)隨檄發布政司委員確查詳報
去後但(臣)沿途所見二麥雖間有枯萎而實穎實
栗之麥苖正復不少(臣)恐耳目未周豐歉難以懸
定又慮小民希圖停徵免糧捏詞混報更慮不肖
州縣欲沽虚名詳報不實復遴選能員四路分查
如果有成災之州縣(臣)自當核實具
題如較豐年止不過數處略為歉收即不成災(臣)亦
加意撫恤斷不敢使小民乏食稍有一夫失所今
開彰懷衛四府所屬各州縣已蒙
聖恩將貯存截留漕米二十餘萬石平價糶賣而常平
等倉榖石復有存七糶三并春借秋還之例(臣)巳
檄飭照例借糶在案現在米糧價值日漸平減出
賣者甚多小民已不憂艱食況時值麥秋多有收
穫而已種秋禾盡皆青葱暢茂未種地畝亦盡皆
乘時布種萌芽滋長總之(臣)受
恩深厚自
簡畀以來一切俱係據實入
告從不敢絲毫虚偽粉飾倘或少存不肖之心偶有一
事苟且一字涉虚(臣)恐
聖恩雖寬亦難自問於夙夜矣至於
奏報少遲之處(臣)因三月初間開封所屬及河北三
府實不覺甚旱且(臣)伏思
皇上日理萬幾宵旰不遑為臣下者苟遇地方略有旱
潦即張大其事冒昧入
告以致上厪
聖懷亦大非人臣愛
君之誠矣此(臣)所以於三月十七日具
奏實屬犬馬私忱因致稍遲罪何可逭嗣後惟有恪
凛
聖諭如遇地方纔有水旱之事遵即速行具
奏以副
皇上諄切訓諭之至意為此繕摺
奏覆伏祈
睿鑒謹
奏
朕勤求治理寧辭焦心勞慮雖萬幾叢雜精力猶可應
酬所以朝夕乾乾惟恐不知宇内兆民之真實情形耳
雍正三年五月初六日河南巡撫(臣)田文鏡謹
奏為恭報得雨日期分數以慰
聖懷事竊查豫省各屬自雍正三年四月十七十八等
日得雨霑足之後復於四月二十四二十七二十
八等日疊沛甘霖地土益加潤澤今據開封府所
屬祥符陳留等一十四縣報稱五月初四日酉時
起至初五日已時止又得大雨四郊十分透足所
種秋禾雜糧盡皆青葱遍野加倍茂盛此皆仰頼
我
皇上誠求感應因而甘霖普被澤及羣黎(臣)職任封疆
覩此嘉祥不勝歡欣感激之至除飛飭各屬具報
到日另摺具
奏外所有近省得雨日期分數合先繕摺奏
聞謹
奏
據奏雨水接續情形可望轉歉為豐實屬喜出意外也
同日又
奏為遵
旨據實密奏仰祈
聖鑒事竊(臣)前為保固疆圉起見特疏
題請復設河南營參將并添設官兵分防守禦荷蒙
聖恩俞允嗣准部咨轉行欽遵在案惟是議添官兵處
所俱係險要重地而河南營參將一缺管轄一府
兩州一十七縣地方遼闊防禦最為緊要非得材
技優長諳練營務之員難以勝任(臣)正欲於通省
武弁中選擇能員
奏請補授間適據河北鎮(臣)紀成斌轉𫝊
皇上硃批諭旨俟該部議覆到日然後與撫臣擬定人
缺密摺具奏以聞欽此到(臣臣)伏思豫省參遊等官
為數頗多若止於一二標内選擇恐有遺才所以
(臣)復商之南北鎮臣令其於所屬標下各遴選一
員(臣)亦於(臣)標武弁中挑選一員再行妥議酌奪
去後兹據河北鎮(臣)紀成斌選有分防衛輝營參
將徐起鳳南陽鎮(臣)佟世鏻選有左營遊擊王瑞
材俱送(臣)驗視前來(臣)亦於所屬標内選有中軍
遊擊馬世龍以上三員(臣)隨驗據遊擊王瑞材雖
熟諳營務而年已七十似與人地不甚相宜無庸
奏請外惟參將徐起鳳遊擊馬世龍漢仗弓馬皆有
可觀均堪調補陞授仰懇
皇上於此二員中
簡用一員庶要地得人而(臣)亦可收臂指之效矣再查
參將徐起鳳於雍正二年二月内到任遊擊馬世
龍於欽奉
上諭事案内經(臣)給咨送部現在恭候引
見合并聲明謹
奏
已有旨矣其遊擊馬世龍業經引見朕命楊文乾過豫
時面諭汝知
同日又
奏為恭報二麥收成分數以慰
聖懷事竊查豫省今歲二麥雖間有被旱之州縣分數
略為減少然幸蒙
皇上軫念民生特為河南雨澤
躬親祈禱精誠上格甘霖疊沛遂使已枯之苖盡皆復
甦方秀之禾愈加滋長現今通省二麥俱已登場
兹據開封府報稱所屬祥符等一十四縣收成自
三四分起至四五分不等彰德府報稱所屬安陽
等一州六縣收成自四分起至五六分不等衛輝
府報稱所屬汲縣等七縣收成自五分起至六分
不等懷慶府報稱所屬河内等七縣收成自三四
分起至五六分不等河南府報稱所屬洛陽等十
一縣收成自五分起至六七分不等南陽府報稱
所屬南陽等十二州縣收成自五六分起至七八
分不等歸德府報稱所屬商邱等一州八縣收成
自七八分起至九十分不等汝寧府報稱所屬汝
陽等一州八縣收成自七八分起至九十分不等
汝州報稱該州并所屬魯山等四縣收成自六七
分起至八九分不等陳州報稱該州并所屬商水
等四縣收成自五六分起至七八分不等許州報
稱該州并所屬臨潁等四縣收成自四分起至五
六分不等鄭州報稱該州并所屬滎陽等四縣收
成自三分起至五分不等禹州報稱該州并所屬
密縣等二縣收成自三四分起至五六分不等光
州報稱該州并所屬光山等四縣收成自七八分
起至九十分不等陜州報稱該州并所屬靈寳等
二縣收成自五分起至六七分不等以上各屬所
報二麥收成分數(臣)復細加確查惟開封府屬之
祥符陳留陽武封邱中牟尉氏蘭陽通許洧川等
九縣懷慶府屬之修武武陟二縣鄭州屬之滎澤
滎陽汜水三縣禹州屬之密縣内多沙土高地兼
之工本缺乏人力不齊實止三分收成然其中低
窪地畝并料多力勤之地可獲五六分收成況沙
土瘠地即遇豐年所收亦屬有限似不可遽謂之
成災也(臣)查
定例被災七分八分者免錢糧十分之二今積年錢
糧荷蒙
皇上軫念民艱
特旨分作五年帶徵民力已舒此十數縣些湏被旱減
收地畝似可無庸再為
題請至於此内或間有乏食貧民(臣)自當加意撫恤
務令得所但(臣)智識短淺是否有當伏乞
皇上指示遵循所有各屬二麥收成分數理合繕摺據
實奏
聞謹
奏
所奏甚屬周詳明晰知道了
同日又
奏為請停印發紅簿以省無益事竊(臣)於雍正二年
十月十七日接准部咨議覆條奏内開令直隸各
省州縣將下年徵收錢糧之紅簿於上年十月内
申送布政司鈐蓋印信於開徵前給發各州縣即
眼同花戶登記填發串票上司盤查時即取布政
司鈐蓋印信之紅簿對驗則虧空自難於掩飾矣
等因具題奉
旨依議欽此到(臣臣)隨檄行布政司轉飭各屬遵照造
送去後兹(臣)伏查各州縣花戶錢糧一年之内增
減不一各州縣統俟年終彙齊於次年未開徵之
前查明過割數目造具紅簿分月分限按期照數
催徵臣前為牧令一十四年知之最確今部咨内
令各州縣於上年十月内將紅簿申送布政司鈐
蓋印信而此時民間售買地畝尚未過割淨盡促
之造送必致遺漏舛錯如將現在過割數目造冊
送印則十月以後過割錢糧作何開除如俟彙齊
造送則已值開徵印發不及(臣)查豫省所屬紅簿
多寡不等共有二千六百七十餘本布政司止此
銀印一顆除日行事件鈐用外即朝夕印發巳屆
四月完半之期而紅簿未到之州縣則又無從填
註不敢擅自徵收難免貽誤餉需如聽其先立草
冊俟發到紅簿另為填註則數月以内並無紅簿
該管上司憑何盤查且恐有等不肖州縣即乘此
侵那反致虧空(臣)愚以為各州縣虧空錢糧并不
在於紅簿之用司印所貴乎為上司者果能正巳
率屬分文不取一遇盤查之時或有不肖州縣捏
造紅簿串票希圖掩飾立即查驗批領實在并傳
集催頭花戶及正身經承嚴加訊究仍令其開列
完欠出具甘結與紅簿串票磨對州縣雖甚狡猾
斷不能賄囑闔邑之士民而代為捏飾也如為上
司者或平日受其彌縫收其禮節即有虧空州縣
有所恃而無恐上司亦明知而不問偶或盤查止
不過虚應故事而已雖有司印紅簿實屬無益(臣)
於豫省錢糧現經檄司轉飭該管上司給發封條
將銀櫃概行封固俟徵有成數詳請委員驗拆隨
即督令起觧而承委之員復令其出具并無拆多
報少如有扶捏情弊願甘獨賠印結送司存查仍
嚴飭道府各州照例不時盤查即或不能杜絶虧
空竊計監守之員當亦知所警惕矣(臣)受
恩深重熟計印發紅簿非惟不足以永杜虧空而州縣
各官反因此滋擾(臣)不敢不據實具
奏如果(臣)言可採伏乞
皇上俯賜訓示以便另疏具
題為此繕摺請
旨謹
奏
條奏内所稱用司印鈐蓋紅簿之說或亦係杜絶虧空
一法但各省民情風俗不同宜否各異要在爾等封疆
大吏悉心斟酌而行耳其據實題覆仍聽部議
同日又
奏為據實覆奏仰祈
聖鑒事竊(臣)齎摺家人回豫捧到(臣)於本年四月十七
日恭報雨澤一摺欽奉
硃批諭旨覽奏知豫省得雨十分霑足欣慰之懷莫可
言喻我君臣真堪同慶也等因欽此(臣)伏讀之下仰
見我
皇上軫念民生有加無已(臣)不勝歡忻踴躍感激難名
正不知(臣)與豫省士民何修而仰沐
聖主天高地厚之恩一至於此也至蒙
聖諭年羹堯一事容(臣)密加確訪一有著落(臣)即繕摺
密
奏又蒙
聖諭命(臣)細訪河北鎮(臣)紀成斌之居心行事(臣)查據
紀成斌自到任以來(臣)雖未經會面但細察其文
移及往來字札其人辦事勤敏至居心行事之處
(臣)尚未深悉不敢妄
奏惟有謹遵
諭旨細加察訪據實奏
聞總之(臣)受
洪慈此實(臣)敦篤之誠可以自問於幽獨者也緣奉
聖諭事理合先繕摺密
奏伏祈
睿鑒謹
奏
所奏是朕深為嘉悦
雍正三年五月十六日河南巡撫(臣)田文鏡謹
奏為恭報雨澤以慰
聖懷事竊查豫屬近省於雍正三年五月初四初五等
日續得大雨業經(臣)於五月初六日繕摺奏
聞嗣據開歸等八府所屬及陳許等七州并所屬各州
縣報稱於五月初四初五暨初九初十等日先後
復得甘霖均沾普遍兹又據開封府所屬祥符陳
留等縣報稱於五月十四日得雨二三寸不等又
於十五日大雨滂沱入土一尺有餘四野十分透
足秋禾暢茂士民歡躍咸頌
皇仁此誠我
皇上敬
天愛民精誠感格之所致也(臣)職任封疆覩此休徵不勝
抃舞之至除俟遠屬申報到日另摺具
奏外所有近省得雨情形合先繕摺奏
聞謹
奏
通省如是透足誠屬可喜之事
同日又
奏為恭報米麥雜糧價值以慰
聖懷事竊查河南省城自今歲二月中旬以後米糧價
值稍覺騰貴幸仰頼我
皇上至誠祈禱於本年四月十七十八等日通省得雨
霑足之後復得時沛甘霖民情喜悅價值日減其
彰德衛輝懷慶三府所屬及鄭許禹三州并所屬
各地方從前米糧價值原較開封府所屬略為減
少今自得雨以來時價益減至於歸德汝寧南陽
河南四府所屬及光汝陳陜四州并所屬各地方
米糧原未增價今二麥又復豐收較之彰德等府
所屬米糧價值更為平減除各府州所屬時價本
甚平減無庸入
告外兹省會白麥時價每石七錢四分零紅麥每石六
錢九分零高糧每石三錢九分黃豆每石五錢一
分零黑豆每石四錢六分零榖子每石三錢二分
零小米每石五錢五分零黍子每石五錢二分零
理合據實奏
聞仰祈
聖鑒謹
奏
覽豫省米麥價值情形殊為欣悅之至
同日又
奏為據情代奏恭謝
天恩事竊(臣)據按察使張保詳稱本年五月初九日蒙
頒到
御賜黃匣一箇内貯紫金鹽水等寳錠四種保隨恭設
香案望
闕叩頭謝
恩祗領訖伏念保以一介旗員至愚極陋仰沐
皇上弘恩畀以豫臬重任兩載以來涓埃未報時切悚
惶兹復荷
聖恩特賜寳錠保何人斯邀此
曠典欽承之下不勝感激涕零惟有竭盡駑駘愈堅清
白以仰報我
皇上高厚隆恩於萬一耳所有感激微忱無由上逹懇
請代
奏等情到(臣臣)查據張保情詞懇切理合繕摺代
奏恭謝
天恩仰祈
聖鑒謹
奏
覽張保詳請代奏情詞知道了當傳諭伊毋因蒙朕眷
顧遂迺放恣妄為即照此一念不移做去方好
同日又
奏為據情代奏恭謝
天恩事竊(臣)接准部咨欽奉
諭旨陳世倕氣高性執支給河帑雖致遲延並無别項
情罪人尚有才且有勉欲做好官之心著補授南汝
道仍行文申飭令伊嗣後勉力盡職務改前非如怙
終不悛定行從重治罪斷不寬宥欽此到(臣臣)隨行
布政司轉行原任管河道陳世倕接管南汝道印
務并欽遵
諭旨行文申飭去後今據陳世倕詳稱伏念世倕賦性
庸愚不諳河務以致發帑遲延上厪
聖懷罪何可逭乃仰蒙
皇上弘慈不加重處復改授南汝道之職似此
高厚隆恩世倕即捐糜頂踵亦難圖報兹復荷
聖恩諄切訓誨祗遵之下不勝感激涕零自今以後惟
有朝夕恪凛
聖訓痛改前非勉力盡職以仰副我
皇上寬宥殊恩於萬一耳所有世倕感激私忱不能自
已懇請代
奏等情到(臣臣)伏查道員從無代
奏謝
恩之例不敢冒昧具疏
題奏而陳世倕情詞懇切(臣)又不敢壅於上
聞謹繕摺代
奏恭謝
天恩仰祈
聖鑒謹
奏
覽代奏情由知道了本章國體攸關應遵定例若具摺
密陳諸凡俱可
雍正三年五月二十六日河南巡撫(臣)田文鏡謹
奏為恭謝
天恩事竊查豫省河工荷蒙
皇上軫念民生不惜百萬金錢大興修築遂使水勢安
瀾黃流順軌變沮洳為樂土登斯民於衽席乃
皇恩浩蕩有加無巳復發帑銀於祥符縣之回回寨老
君堂等處挑穵引河並仰蒙
聖恩指授方略飭建挑水壩一座使水盡歸引河以免
旁溢誠億兆蒙
庥萬世永頼之樂利也今水勢已長正可乘機開放(臣)
隨諭令河員於本年五月初六日將河頭河尾集
夫挑穵幸蒙
皇上至誠感格河伯昭靈巳於五月初七日開放大溜
掣入奔騰東注旬日之内河頭寬有二百餘丈河
身至河尾寬闊相等水勢直下盡入引河舊日正
河兩邊俱已露灘中泓止有三四丈流水亦甚遲
緩人可涉水而過大約不久正河即可盡行淤斷
至挑水壩座亦於五月二十日已經完工其上下
雁翅護崖埽箇之類現在儹工修築指日亦盡可
告竣則是挑穵引河之利不特回回寨等處納糧
地畝可以永保無虞而新漲河灘并可漸施畚插
且與沿河一帶數十村莊以及省城地方均大有
裨益矣兹據回回寨等處居民楊懷義等因引河
巳成田廬可保莫不感戴
皇仁歌頌
聖德歡呼之聲遍於四野(臣)職任封疆幸逢嘉會不勝
歡欣踴躍所有士民感激至切情形理合一併繕
摺奏
聞仰祈
聖鑒再(臣)伏查南北兩岸加幫大堤各處俱巳報竣惟
祥符中牟太康等三縣或因工程稍多或因前令
未完每縣尚有數段現在勒限嚴催作速儹築務
於六月中旬告竣合併聲明謹
奏
田廬既永免衝決之虞沮洳復變為膏腴之壤誠屬可
喜事也
同日又
奏為敬陳河工錢糧務宜逐案及時奏銷以清欵項
仰祈
聖鑒事竊(臣)伏查河工錢糧雖例得通融支給然一案
有一案之工程一案有一案之錢糧若不及時逐
案奏銷一至年深日久用過物料不無霉爛漂失
之虞堤工丈尺亦有淤高蟄陷之處工程無憑查
驗因而錢糧得以指借紛雜混亂莫可究詰即欲
徹底清查而承築經手各官又多去留無定難以
追求如責令現任之員清算則又茫然不知頭緒
遂至經年累月愈積愈多不特一時奏銷艱難抑
且新舊交代不易(臣)查據豫省未銷工程自康熙
六十一年起至雍正二年閏四月以前止不下十
有餘案東牽西扯紛如亂絲(臣)愚以為各案堤工
内除歲搶二修仍令按年奏銷外其餘一切工程
如做完一工即將此工用過錢糧暨工程丈尺土
方價值樁料數目隨令管河道核算明白立即造
冊詳報河臣撫臣勘明工程會核奏銷不得定以
次年彙銷之限稽遲時日庶新築工程新添物料
一目了然而承築經手之員亦無從指借冒銷矣
至於遇有險工出於意外一時急湏搶救不及估
計
題請之項湏令河臣一面檄飭管河道動支錢糧委
官搶救一面令管河道報明河臣咨部存案工完
即行造冊申報委官勘明銀工相抵隨即繕疏奏
聞飭部查銷毋得觀望推諉坐失機宜(臣)為清理河工
錢糧起見偶有一得之愚不敢不據實密
奏㐲乞
皇上特頒
諭旨飭令河臣不得拘定次年彙銷之例竟致延擱務
遵照康熙二十八年十月内所定計銀限日奏銷
之例依限逐案及時奏銷如有逾限即
賜飭部嚴加議處如此各清各欵自不致年久牽混而
工料現在亦可查核勘驗不致捏造冒銷於河帑
大有裨益矣謹
奏
内有兩欸乃係現行之新例餘俱不可此奏殊欠斟酌
矣
同日又
奏為遵
旨據實覆奏仰祈
聖鑒事竊(臣)欽奉
皇上硃批諭旨聞年羹堯前於二月間用車二十輛裝
載細軟由潼關一路運往河南不知交卸何處或寄
頓紀成斌署抑或藏匿他所確訪奏聞等因欽此(臣)
遵即差委奉
發來豫試看候補之侍衛白琦沿途訪查嗣據白琦回
稱自潼關一路密訪於本年二月初三日有年羹
堯所雇騾車一十九輛住宿河南府大通店由河
南府逐程挨查於二月初十日住宿彰德府屬之
豐樂鎮聞係載至直隸保定府起卸等語(臣)復令
其再往前途確查并至保定府地方密查卸於何
處交送何人據實回覆去後一經查有著落(臣)再
未經會面兹(臣)細加察訪該鎮到任半載有餘辦
事尚屬勤敏與百姓亦覺相安第聞其人情性暴
戾居心殘忍兵卒微有怨言(臣)所訪如是並不敢
迎合
聖意致有欺誑容(臣)不時再行察訪確實繕摺奏
聞合併聲明謹
奏
所訪紀成斌之處已悉佟世鏻居官何如更訪以聞
同日又
奏為恭謝
天恩仰祈
聖鑒事竊(臣)前奏河南營參將一摺欽奉
硃批諭旨巳有旨矣其遊擊馬世龍業經引見朕命楊
文乾過豫時面諭汝知欽此(臣)正在祗候間於本年
五月二十四日接准部咨欽奉
上諭河南府城守營參將著馬世龍補授等因欽此到
(臣臣)跪誦之下不勝鏤心刻骨感激涕零伏念(臣)
本庸材仰沐
皇上洪慈不以(臣)為謭劣委任責成至深至切業巳捐
糜莫報兹復荷
聖恩垂念地方緊要收回
成命特將馬世龍
欽賜補授非惟要地得人俾(臣)并獲收臂指之效似此
高厚之恩誠千古未有一時僅見(臣)遭逢何幸疊荷
恩慈有加無巳清夜環思惟有愈竭駑駘永堅清白以
仰報我
皇上知遇之隆恩於萬一耳所有微(臣)感激私忱理合
繕摺
奏謝為此謹
奏
若不如是委託信任俾爾臨事趦趄何能承流宣化整
理地方但常懷不忍負之心斯已耳何用謝為
硃批諭旨卷一百二十六之四
欽定四庫全書
硃批諭旨卷一百二十六之五
硃批田文鏡奏摺
雍正三年六月初十日河南巡撫(臣)田文鏡謹
奏為恭報雨澤以慰
聖懷事竊查豫省各屬自本年五月十七十八等日以
前所得雨澤業經(臣)節次繕摺奏
聞兹又據開歸等八府所屬汝鄭等七州并所屬各州
縣報稱於本年五月二十一日起至二十七日止
連得大雨均沾普被十分透足又於六月初三日
起直至初十日連日大沛甘霖雖間有止息之時
然迄今陰雲密布天尚未霽不特四野霑渥抑且
充滿有餘即匝月無雨田禾俱可豐收現今高糧
蚤穀蚤黍盡皆秀實再至一月均可收穫登場其
餘晚穀晚黍以及花豆芝麻等物亦俱各青葱遍
野暢茂條逹詢之老農皆云十餘年内從未有此
豐稔此皆我
皇上軫念民生至誠感召因而
上天垂眷五風十雨出諸意外實穎實栗大有可期(臣)職
任封疆覩此休徵不勝歡欣踴躍之至所有豫省
得雨透足曁禾苗暢茂情形理合繕摺具
奏仰祈
聖鑒謹
奏
覽穀黍秀實情形不禁額手為豫民稱慶兼亦代爾欣
幸之至也
同日又
奏為遵
旨據實覆奏仰祈
聖鑒事雍正三年六月初六日(臣)齎摺家人回豫捧到
皇上硃批陞任布政使楊文乾奏摺一扣荷蒙
諭旨爾等撫藩俱忽略矣此係田文鏡當具奏者等因
欽此(臣)伏讀之下不勝惶悚兢惕感激無地但(臣)
伏查豫省沿河各州縣地方自黃水漫溢之後將
納糧地畝變成鹽鹻沙土者比比皆是惟勤於力
田之民不惜工本時加耕耨地復成熟其間游惰
農民見有沙土即棄而不耕以致地漸荒蕪無可
播種蓋沿河地畝價本甚賤民多視為無關輕重
之物且民欲無饜一聞
皇恩敕查免糧無論沙土地畝紛紛具告即耕種地畝
亦希圖豁免槩行混呈故日前
欽差大臣來豫祥邑士民稟請於前原武滎澤等縣亦
訪惟查據陽武封邱中牟三縣被淹尤甚民力更
難復委員密行查勘巳得確實畝數然後敢於入
告今祥符等縣沙土鹽鹻地畝本來原甚有限且尚可
開種前據士民具呈(臣)巳批發布政司確查詳報
在案又於五月内(臣)隨將祥邑所屬之南北兩岸
村莊諭令開封府密行查勘去後嗣據該府稟稱
各村所開沙地十分之中已種有四分現今禾苗
茂盛可望收穫其餘未種地畝多係當年逃荒在
外未歸民業遂致荒蕪等語至於原武滎澤等縣
(臣)查據各該地方亦間有鹻沙地畝今祥符縣沙
地荷蒙
聖恩諭(臣)具奏(臣)敢不再行遴委能員俟秋成後勘查
確實如果均係沙土鹻地糧無所出(臣)遵即繕摺
一并密
奏恭請
聖裁謹將從前未敢具
奏緣由先行繕摺覆
奏仰祈
睿鑒謹
奏
朕恐百姓致怨於汝因有前諭俟秋成後將三邑確實
情形一并查明奏聞可也
同日又
奏為漕糧關係
國儲挽運必須協力懇請改歸屬縣以免推諉遲誤
事竊查豫省漕糧改徵本色米共一十萬四千餘
石折徵採買米共一十五萬餘石向受兌於衞輝
水次自衞輝府屬之汲縣挽運起歴淇縣湯隂縣
及直隸大名府屬之濬滑内黃等三縣并大名縣
之龍王廟止共計水程紆迴六百四十餘里其中
遇有淤淺之處惟在地方各官不分彼疆此界協
力刨挖深通建壩蓄水雇船剝運方克有濟是以
雍正二年十月内經副總河(臣)嵇曾筠奏請於淺
澁處所每年建築草壩束水浮舟嗣准部議奉
旨依議欽遵在案但豫屬之汲縣則與直屬之濬縣小
河口接壤豫屬之湯陰縣五陵集十里則與直屬
之滑縣米善口接壤米善口九里十三弓則又至
湯陰縣潘家灣塌河所由塌河所水路四里二百
八十五弓又至滑縣地方由滑縣水路三里至直
屬之内黃縣草坡地方由草坡水路十二里復至
湯隂縣蔡家窰及北高堤等處由北高堤水路六
里半又至内黃縣地方由内黃縣水路三里又至
湯陰縣孟家灣由孟家灣水路三里又至内黃縣
林家灘由林家灘水路四里又至湯陰縣流水口
固城壩等處由固城壩水路十八里又至内黃縣
神廟竇公等處兩省地方極其交錯是以每當運
漕之時豫省撫臣飭發令箭委員督催出境糧道
則親詣守催而押運府佐等官復係各屬之上司
斷無不畏參處怠玩從事之理若一交直隸地方
事係隔省毋論道府等官任意逍遥即地方各官
亦視為隔省上司無可如何莫不延挨推諉及至
淺阻移查則又皆捏詳支飾卸過於人而該管上
司既存有彼此之見復不能親歴其地不過止據
各屬稟詳空文塞責而巳此豫省漕糧年年不免
遲誤而押運等官所以屢被參處者也(臣)仰懇
皇上俯念漕糈攸關隔屬呼應不靈將濬縣滑縣内黃
等三縣改歸豫省之彰德衞輝二府就近分隸管
轄庶事歸綂一彼此不致掣肘至於運送漕糧每
年挑淺築壩之費(臣)查據糧道衙門有鹽商節禮
銀四千一百兩開封府衙門亦有鹽規銀八百兩
現據糧道沈廷正開封府知府孫蘭芬俱稟稱仰
蒙
皇上天恩賞有養廉巳自用之不盡所有鹽規願充公
用等語則是此項銀兩便可每年動撥銀三千餘
兩分發各屬一例建壩挑淺飛挽前進自無阻滯
之虞而於
國計民生實大有禆益矣是否可行(臣)不敢擅便伏
乞
皇上指示遵循(臣)更有請者前奉
諭旨河南糧艘向由大名一帶轉運但係灘河難免淺
阻遲延可否由漳河挽運詳加詢明具奏等因欽此
到(臣臣)隨一面細加察訪一面轉行糧道查議去
後嗣據糧道沈廷正詳稱豫省漕糧若改歸直隸
大名府屬之小灘鎮受兌本色米石便有舟車盤
運長途跋涉之難採買米石則又因小灘一隅之
地斷難買米一十五萬石之多且該地方百姓均
係回教無論牙行囤戶得以故高價値即買運堆
貯費亦浩繁官民受累莫可控訴并聞從前豫民
坐歇樹下亦要地舖錢二三十文以每石六錢五
分之價買米尚恐不敷焉能供此需索今此案本
色米石應仍在衞輝水次受兌其採買米石不必
拘定水次何處買米即於彼處交兑等語與(臣)所
訪無異業經(臣)繕疏奏
聞奉
旨依議欽遵在案今大名府屬各官只圖便安不顧利
害意欲改歸小灘以免貽累故每遇挽運之時竟
高坐官衙任催罔應即偶或一來亦旋即回署不
過飭委一二佐雜聊且塞責究於漕運毫無禆益
倘蒙
聖恩將濬滑内黃等三縣改歸豫省管轄則綂屬既專
呼應自靈即不必拘定水次而漕運自不致遲誤
諸弊亦可盡絶矣再(臣)查沿途水次若建立石閘
須得三十餘座費既浩繁且恐流沙壅塞反多未
便每年只可建築草壩若遇水大之時益可暢行
實為妥便總之(臣)受
旨謹
奏
據奏欲將濬滑内黃等三縣改歸豫省管轄以禆益漕
運利弊瞭如指掌深中肯綮似此抒誠直逹毫無瞻顧
可謂於人臣奉公盡職之誼不忝矣巳交發部議俟覆
到時酌定施行
同日又
奏為據實覆奏仰祈
聖鑒事雍正三年六月初三日據廣東撫(臣)楊文乾到
豫轉傳
上諭河南撫標中軍遊擊馬世龍漢仗弓馬俱優前在
浙江放賑甚好係極有良心之人朕因河南府城守
參將缺緊要伊在豫年久以之陞補正是駕輕就熟
已用硃筆將伊名字記註在上上等内所註之處今
與爾看明於過豫時可傳諭田文鏡知并令馬世龍
知之欽此(臣)祗承之下感激難名而馬世龍同(臣)跪
聆
諭旨復不勝鏤心刻骨感激涕零回稱世龍惟有竭盡
聖諭飭開賈魯河一事(臣)伏查此河前據楊文乾在布
政司任時即與(臣)商議欲行開穵(臣)思此河如果
工程告竣可以永遠通行原屬萬世無窮之利焉
敢不亟為
奏請(臣)隨查閱舊案自鄭州所屬之滎陽縣起至陳
州屬之沈邱縣止共計十一州縣紆廻不下千里
於康熙四十五年曾經開穵雖
題銷議捐俸工銀二萬九千餘兩然至四十七年七
月内工完合計派之里下及通省各屬公捐實動
用過銀二十餘萬兩迨後駕船試探其中或淺或
深竟不能暢行無阻蓋因豫省土性鬆散略被風
雨吹刷兩岸所挑沙土即歸河道旋濬旋淤是亦
地土使然故不待河水衝決而數年之内深者尚
有河形淺者已變為陸地(臣)前與楊文乾面商時
并熟計黃河兩岸荷蒙我
皇上軫念民生不惜百萬金錢
特命大(臣)董司其事復設立河員汛弁分工堅築且仰
賴我
皇上至誠感格河靈助順即至萬載以後自可永慶安
瀾斷無漫溢衝塞之虞然(臣)所慮者新開河道兩
岸流沙勢必漸次淤墊而各處交通支河一遇山
水漲發盡歸合流又不免水去沙停即建閘築壩
設官設夫不時挑穵而每年錢糧糜費貽累更非
淺鮮且(臣)查鄭州屬之楊對橋地勢高下不等難
循故道開穵必須另開四十餘里方免阻隔若向
民間買地開河巳得數萬金再加備料雇夫建閘
築壩一切動用等項費甚浩繁况查據康熙四十
五年之時費銀二十餘萬均係派之里甲今蒙
皇上愛養黎元諸弊盡革若俱照民間價値雇募採買
所費更恐不貲(臣)蒙
皇上隆恩畀以封疆重任凡有利益斯民之事焉敢不
據實預陳其如開穵此河費既如此浩繁河又不
能經久且細察近河民情亦誠恐堆積泥土侵傷
地畝殊多不願(臣)若不細加斟酌悉心諮訪輒聽
浮言誑惑一時輕舉冐昧具
奏及至錢糧糜費功迄無成是即無事尋事(臣)罪尚
何可逭此(臣)之所以再三熟計而不敢遽為入
上諭鄧州地方古來甚屬要緊陳綬來既不能勝信陽
之任又豈宜於鄧州等因欽此(臣)跪聆之下仰見我
皇上至聖至明無微不照(臣)自幼並未讀書實不知鄧
州係古來要緊地方而智識短淺更不能深思遠
慮以為目前似屬地僻事簡竟以信陽州知州陳
綬來調補鄧州冐昧具
題今蒙
皇上明白指示(臣)不勝慚悚兢惕感激無地可否將陳
皇上簡選能員補授庶要地得人而(臣)得收臂指之效
矣又蒙
上諭桃源集一案(臣)批委糧道沈廷正前赴該地方會
同直隸山東委員公同確勘去後嗣據沈廷正回
稱未到之時内有紙坊一寨適因直隸查拏盗犯
百姓誤聽訛傳恐被嚴處間有幾家驚疑躱避迨
後宣布
皇上隆恩無非為弭盗安民起見竝無别意民情胥悅
而潛避之民亦旋即歸里地方寧謐然小民甚恐
撫存案一面交給該地方官收審庶三省聮界盗
賊該員均得查拏自無所容其躱避并無所容其
託足矣(臣)俟會同查議妥確謹再繕疏具
題以上各項理合繕摺覆
奏仰祈
聖鑒謹
奏
若令三省之民共聽一官約束則此一官即不得不為
三省督撫之屬員矣試思銓部有斯等職銜否耶
同日又
奏為仰懇
聖恩逾格補授弁員以收得人之效事竊查(臣)標中軍
遊擊馬世龍荷蒙
聖恩欽賜補授河南府城守營參將所遺員缺關係緊
要非得老成練逹之員難以勝任兹(臣)查有(臣)標
中軍守備張孟儀自康熙五十二年十一月内抵
任迄今已經一十三載其人整飭營務訓練士卒
素著勤敏兵民亦盡皆悦服抑且操守廉潔熟諳
河工承辦事件從無遲誤雖漢仗不如馬世龍之
射近日弓馬亦皆嫺熟又查雍正二年二月内有
奉
發來豫候補之年滿千總洪繼澤於雍正元年十二月
二十三日引
見奉
經進藏著有勞績又雍正三年二月内有奉
簡補(臣)標中軍遊擊所遺守備員缺請即以洪繼澤白
𤦺二員内
欽賜一員補授不特地方得人而(臣)實收臂指之效矣
但是否有當(臣)不敢擅便仰祈
陽鎮標左營歴任千把總與康熙六十一年七月
内所定督撫提鎮將在本籍歴任備弁之員仍題
補本籍都遊參副將者降三級調用之例有間倘
蒙
聖恩特賜俞允或容(臣)遵照雍正三年五月内欽奉
諭旨過八月初一日再行送來引
見之
旨起送引
聖裁(臣)為地方營伍起見故不揣冐昧繕摺請
旨謹
奏
覽
雍正三年六月二十一日河南巡撫(臣)田文鏡謹
奏為恭報雨澤以慰
聖懷事竊查豫省各屬自本年六月初十日以前所得
雨澤業經(臣)節次具
奏兹又據開封等八府所屬暨鄭汝等七州并所屬
各州縣俱報稱於六月十一日起至二十日止每
日日則晴霽夜即大沛甘霖不特四野十分透足
抑且均沾普被溝澮皆盈現今高糧蚤穀蚤黍等
類不過半月均可收穫其餘晚穀晚黍以及花豆
芝麻等類亦盡皆吐秀即至匝月無雨豐收可必
詢諸老農皆云二十餘載無此暢雨民情胥悅此
皆仰賴我
皇上至誠感召之所致也理合繕摺具
奏仰祈
聖鑒謹
奏
直隸山東近日雨皆過多禾稼頗有防澇之慮據奏豫
省二十日以前晴雨各適其宜但未知以後光景如何
耳
同日又
奏為責成河道兼管河兵以免曠工以收實效事竊
臣伏查豫省南北兩岸堤工仰蒙
皇上隆恩不惜百萬金錢設官修築遂使河流底定得
奏安瀾又因原額堡夫不足防禦
特諭調撥江南河兵來豫修守隨經河(臣)齊蘇勒抽調
十河營兵一千名千把總六員分派險要協力防
範嗣因正副河臣議請裁去堡夫以致上厪
聖懷諭令詳悉斟酌議奏復經副河(臣)嵇曾筠
奏請停裁經(臣)
題請照舊仍留并令堡夫跟隨河兵學習樁埽鑲墊
等事於每年南兵將換之時試驗得實即准其拔
作河兵以免淮兵遠涉之勞俱經部覆奉
旨依議欽遵在案(臣)思堡夫之學習樁埽必須分責河
員董率稽查方克有濟或一月一試或按季一驗
内有教習勤而成就多者則給賞以奬勵之或有
懶於指示怠於學習者則責治以儆戒之庶河兵
堡夫交相勸勉不過二三年内堡夫亦盡皆諳練
明白均可拔作河兵無庸再調南兵矣兹(臣)查據
撥到河兵雖有千把總六員為之綂轄然而官卑
職小其勢不能約束至於印河各官則又文武不
相綂攝毋論著令教習堡夫勢固有所不能即遇
有險要工程亦多不服驅使委任雖有河兵之名
究難收河兵之效(臣)愚以為守巡二道舊有兼帶
兵備之銜而撥到河兵又無操演營務之事原與
堡夫不相上下似應責令管河道綂攝稽查并分
責各河同知董司教習如有抗玩怠惰者許管河
道徑行責治并許各河同知會同千把總究處如
此河兵必咸知約束不敢抗違而堡夫學習樁埽
等事亦易於成功矣至於責令管河道兼管河兵
之處亦不必格外紛更止將管河道
敕書内加入此款即可遵循但是否有當(臣)不敢擅專
仰乞
皇上指示以便(臣)會同河臣恭疏具
題伏候
敕部議覆為此繕摺請
旨謹
奏
會同河臣具疏題請聽候部議
同日又
奏為請
旨事竊(臣)伏查豫省直隸知州嗣准部咨令(臣)於本省
知州内揀選調補如無可調之員即於知縣内擇
其才守素著明敏練逹者保題陞補在案嗣(臣)查
有光陜二州員缺隨於現任知州内選有鄧州知
州高鍈堪補光州知州於知縣内選有儀封縣知
縣袁珂堪補陜州知州又汝州一缺因現任知州
童守祿才具平常選有上蔡縣知縣張球堪以陞
補再汝寧府屬之信陽州雖非直隸界聮楚省兩
驛事繁現任知州陳綬來才乏肆應選有鄢陵縣
知縣孫國璽堪以陞補其鄧州員缺請即以信陽
州知州陳綬來調補鄢陵縣員缺請即以汝州知
州童守祿調補儀封縣係臨河縣分員缺例應保
題請以商水縣知縣吳耀調補至上蔡商水二縣
員缺聽候部選經(臣)恭疏具
題在案於雍正三年六月十四日(臣)接准部咨奉
旨高鍈等依議補授俱著調來引見信陽州知州陳綬
來人平常著該撫於事簡縣分具題調補信陽州知
州員缺將卓異官員引見餘依議欽此到(臣臣)於祗
承之下不勝感激無地但(臣)細繹部咨鄧州知州
高鍈准其調補光州知州儀封縣知縣袁珂准其
陞補陜州知州商水縣知縣吳耀准其調補儀封
縣知縣鄢陵縣知縣孫國璽准其陞補信陽州知
州信陽州知州陳綬來准其調補鄧州知州汝州
知州童守祿准其調補鄢陵縣知縣至上蔡縣知
縣張球有經徵承追未完事件所請陞補汝州知
州之處無庸議則是上蔡縣知縣張球不在陞調
之列矣而部咨又開該撫請將鄧州知州高鍈儀
封縣知縣袁珂上蔡縣知縣張球鄢陵縣知縣孫
國璽給咨赴部引
見等語(臣)部除奉
特旨調來引
見外其餘論俸推陞題補各官概不引
見在案應將該撫所請給咨高鍈等赴部引
見之處亦無庸議等因(臣)細繹部文竝未將上蔡縣知
縣張球扣除而伏讀
聖諭復有俱著調來引見之
旨又似應將張球仍令赴部引
見再查信陽州知州陳綬來奉
旨著臣於事簡縣分具題調補信陽州知州員缺將卓
異官員引
見是鄧州一缺現在乏員補授而請補信陽州之鄢陵
縣知縣又現無任可到又查部咨内開汝州既係
直隸令(臣)在於現任州縣内揀選合例之員保題
調補但(臣)查直隸知州有表率稽察之責與知府
無異今通省州縣各官内操守廉潔者尚有而才
具優長者絶少求其才守素著明敏練逹合例之
員實再無一人可以題補伏乞
皇上將汝州一缺統於卓異官員内一併
簡選補授其上蔡縣知縣張球鄢陵縣知縣孫國璽應
否并令赴部引
見之處(臣)不敢冐昧具
題亦不敢擅請部示以致駁飭總之(臣)蒙
皇上隆恩不啻天高地厚凡有
奏請之事莫不仰蒙
聖恩逾格容納今此案陞調引
見各官伏祈
皇上睿鑒俯賜指示遵循為此繕摺請
旨謹
奏
該部詳議具奏
同日又
奏為據實奏明仰祈
聖鑒事竊查衞輝府參革知府吳柯等十案虧空内除
認徵有抵外其餘本犯力不能全完之銀米穀石
經前任撫(臣)石文焯具摺
奏請著落原任撫(臣)楊宗義代為賠補奉有
諭旨嗣據楊宗義陸續交貯司庫共銀五萬四千一百
兩復經(臣)節次
奏明在案兹據陞任布政使楊文乾詳稱并署布政
司事按察使張保摺開楊宗義所交代賠吳柯等
案銀五萬四千一百兩發給各該府縣將各案虧
空銀米穀石採買撥補代賠全完因時價平減除
用去外尚餘銀一萬二千三百八十一兩零據楊
宗義情願歸公等因(臣)伏查康熙五十九六十一
年截留漕米并太陽渡收捐米麥内除運交河南
府米十萬石已買還穀二十萬石外尚存米麥二
十萬三千餘石巳蒙
聖恩俞允現在平價糶賣俟秋收一米二穀買補還倉
便有四十餘萬石之多自非原倉可以貯存而各
屬現存常平新建等倉穀又不下一百七十九萬
餘石加之雍正三四兩年帶徵民欠未完漕米徵
還穀石及各案虧空買補倉穀并此十案虧空所
買米穀日積日多倉厫不敷或分堆寺廟或賃貯
民房甚有盈千露處無可堆貯者現據各屬紛紛
詳請添蓋倉厫以圖經久似應將前項剰存銀兩
查明貯穀多寡應添房屋若干據實確估分給各
州縣及時蓋造庶免露處疎忽之虞但是否可行
(臣)不敢擅便伏乞
皇上指示遵循為此謹
奏
此議甚好積貯最為要務各項米穀須加意珍惜毋致
少有狼藉
同日又
奏為據實覆奏仰祈
聖鑒事竊(臣)於雍正三年六月十三日據(臣)齎摺家人
回豫捧到
皇上硃批(臣)恭謝
天恩一摺荷蒙
諭旨若不如是委託信任俾爾臨事趦趄何能承流宣
化整理地方但常懷不忍負之心斯已耳何用謝為
欽此(臣)跪讀之下不勝感激涕零悚惶無地伏念
(臣)本庸愚毫無知識而性又孤介從無一人引為
同心惟仰賴我
皇上特逹之知畀以重任(臣)因不避嫌怨動輒招尤乂
蒙
皇上天恩屏絶衆論逾格保全
知遇之隆誠千古未有一時僅見雖無知如草木亦必
欣欣向榮蠢動如禽魚亦必沾沾向化况(臣)具有
心胸能不鏤心刻骨感激思奮所以(臣)自始至終
即一介之微亦斷乎不取惟仰遵
聖諭恪守清慎勤和四字實力奉行而此不忍負與不
奏年羹堯車輛曁河北鎮(臣)紀成斌一摺荷蒙
諭旨所訪紀成斌之處巳悉佟世鏻居官何如更訪以
聞欽此(臣)伏查佟世鏻為人氣高自大操守亦甚平
奏再查豫省今歲伏汛雖據印河各官報稱本年六
月初一日起至初九日止中牟縣之拉牌寨新莊
等處儀封縣之三家店鄭州屬之薛家寨來童寨
等處水長至二尺餘寸及三四尺不等又封邱縣
黃水漲發陽武縣沁水入黃竝皆出槽漫溢工程
亦間有危險之處所幸水勢隨長隨消自六月十
一日以後抑且有消無長日漸歸槽而印河各官
晝夜住宿工所協力修守防護現今堤工俱各平
穩不敢上厪
聖懷又(臣)前
奏祥符中牟太康等三縣承築南北兩岸大堤今據
各該縣報稱俱已盡數全完惟雨淋水刷之處現
在鑲墊整齊夯硪堅實亦指日可以告竣恐厪
發來豫河工效力贖罪之胡期恒前到豫省即繳銀四
千兩業經(臣)繕摺具
奏奉有
諭旨遵即飭令管河道查收訖今又據胡期恒繳貯河
道庫銀六千三百兩二共交過銀一萬三百兩仍
令其作速湊辦效力贖罪仰祈
奏
覽
雍正三年七月初六日河南巡撫(臣)田文鏡謹
奏為恭報雨澤以慰
聖懷事竊查豫省各屬自本年六月二十日以前所得
雨澤業經(臣)節次繕摺奏
聞兹又據開封等八府所屬以及汝鄭等七州并所屬
各州縣俱報稱於六月二十一日起至二十九日
止連日雷雨傾盆不特溝澮皆盈抑且低窪地畝
多有積水(臣)隨查據衞輝府屬之延津縣彰德府
屬之磁州河南府屬之洛陽偃師二縣晚禾豆苗
雖間有被淹之處幸而水勢隨積隨消且自七月
初一日起天時連日晴霽田禾盡皆露出不致損
傷可以仍望全收不敢上厪
聖懷至於高糧早穀早黍現今漸次登場其餘晚穀晚
黍花豆芝麻等物竝皆十分暢茂大有可必所有
豫省疊沛大雨并秋禾暢茂情形理合繕摺具
奏仰祈
聖鑒謹
奏
覽奏積水竟不為患禾黍暢茂朕懷深慰直隸地方因
雨水過多各處堤工間有損傷猶幸不至大礙
同日又
奏為恭報伏汛水勢情形以慰
聖懷事竊查豫省今歲伏汛自六月初一日起至十一
日以前水勢情形業經(臣)於本年六月二十一日
繕摺奏
聞兹(臣)復查自六月初四日初伏起至七月初一日立
秋止較之去歲伏汛不相上下竝皆出槽漫灘加
以陰雨連綿沁黃二水屢消屢長除長落相抵外
淨長水四五尺或間至七八尺不等勢亦汹湧各
處紛紛報險(臣)隨不時委員巡查稽察并嚴督道
廳印汛各官令其率領兵夫晝夜住宿堤上多備
料物人夫協力加緊修防或遇埽工略有蟄陷并
堤工稍有雨淋水刷殘缺之處立即勒令加鑲平
整夯硪堅固偶有新生頂衝即諭令下埽搶護曉
夜查催不遺餘力幸今伏汛巳過水勢逐漸消落
盡皆歸槽兩岸工程平穩民情胥悅所有伏汛水
勢情形理合繕摺具
奏又(臣)於本年六月二十八日接准部咨内開據副
河(臣)嵇曾筠摺
奏請將滎澤縣知縣汪諴儀封縣知縣袁珂蘭陽縣
知縣佟國芬祥符縣知縣王士俊暫留本任三月
俟霜降後水退工平令其各赴調任等因具
奏奉
旨是該部照所請速行欽此到(臣臣)隨轉飭各該員遵
照仍留任所竭力加緊修防共保安瀾以副
聖懷又(臣)於本年七月初二日聞得江南邳州南岸朱
家海地方於六月十五日漫決大溜竟由宿遷虹
縣泗州而逹洪澤湖其缺口之下正河淤淺水不
下流而漫溢處所又未成河形水雖散漫未能暢
洩而豫省歸德府屬之虞城縣堤工與江南接界
甚為緊要(臣)恐下流淤淺上游水長隨嚴飭印汛
各官設法防範務保無虞合併奏
聞仰祈
聖鑒謹
奏
如此在地方上憂勤不懈何事弗克辦集耶勉之
同日又
奏為錢糧酌量撥觧司庫少留存貯仰祈
聖裁事竊(臣)伏查各省錢糧每歲正供所入除俸食兵
餉工役動用之外春秋二撥悉令觧部一以使府
庫豐盈度支優裕一以杜外官侵蝕易於稽查政
誠善也然(臣)以為
内帑固當有餘而司庫亦不可使有不足(臣)不敢妄
陳他省惟在豫言豫(臣)查雍正二年春撥雍正元
年丁地銀三十萬兩兩次凑觧銀二十萬兩外尚
有未觧銀十萬兩據陞任布政使楊文乾詳稱正
在湊觧間接奉副搃河咨令於司庫内撥銀五萬
兩以為雍正三年歲搶修之用又欽奉
諭旨將司庫錢糧撥銀五萬兩交與副總河相機料理
查司庫無項可動僅有署司移交候解京餉銀并
前造春撥冊内實在貯庫項下康熙六十年丁地
款内銀共五萬兩解交副總河查收又將署司交
存康熙六十年丁地款内支剰銀并新收雍正二
年丁地銀共湊五萬兩解交河道查收是庫内竝
無存貯未完尚未徵收萬難設法惟有飛檄各州
縣將雍正三年錢糧速徵解司先抵奉撥雍正元
年未解之十萬兩再陸續催解并抵康熙六十一
年丁地解部之項惟是本年春撥在即大部復行
撥觧勢難兩全必致顧此失彼請將雍正三年錢
糧暫停動撥等情(臣)正在咨部候覆隨接准部咨
為請定酌撥條例事本年春撥巳將存貯司庫銀
二萬八千五百一十七兩盡數撥解内有太行堤
工餘剰節省銀二萬三百八十七兩零原係題明
留為民壯工食之用一併撥解在内又經咨明嗣
准部覆令(臣)即行解部其民壯工食於本省各年
未完民欠銀内催徵補項在案則是豫省司庫之
空虚如此那移湊墊甚屬拮据萬一偶有急需司
庫無預儲之項將何支應况河南居天下之中實
京畿之門戶關係非小兹為
國家圖萬全求盡善不可不預儲充實以資用度(臣)
請
皇上聖裁嗣後或隔一年撥解如雍正三年支剰錢糧
寬至雍正五年春秋兩撥解部或與别省輪流分
年起解免令十二省一時並撥或將地丁錢糧照
例起解其餘追補虧空并贓罰等項銀兩暫緩解
部以實司庫庶幾緩急有資内外如一至於布政
司係錢穀總滙旬宣大吏皆由
皇上簡拔必得其人斷不致再有虧空况定例綦嚴凡
有那移俱以侵欺治罪孰敢不兢兢守法且與督
撫同居省會朝夕可以盤察(臣)請嗣後司庫錢糧
循例專責督撫稽查一有虧空除布政使照例問
擬外將督撫一併從重治罪勒令獨賠則可以永
絶虧空之弊矣但(臣)質本庸愚不自知其言之有
當與否(臣)言非是仰祈
皇上隆恩鑒宥留中不發倘有一二可採伏乞
皇上特降諭旨免(臣)具本
奏請則(臣)頂戴
天恩於無既矣為此具摺密
奏
向來延捱緩解之弊朕所稔悉此處絲毫無容寬假果
地方上存貯無多有實難起解緣由怡親王管領司農
自能秉公調劑不致謬誤當備叙咨明候王酌量通融
設或暗藏那移牽扯情故非如昔日夤緣請託即可以
支吾掩飾也王之無私朕可力保
雍正三年七月十五日河南巡撫(臣)田文鏡謹
奏為直陳汛水漫溢情形仰祈
聖鑒事竊查豫省今歲伏汛勢甚汹湧幸而保固平穩
業經(臣)於本年七月初六日繕摺奏
聞不謂入秋以來自七月初四日起大雨連綿黃水陡
漲且伊洛沁水一時並皆長發而江南朱家海漫
溢缺口之水未能暢洩正河又復淤淺水不下流
以致上游有長無消自七月初六日起至十四日
止共長水至四五尺及六七尺不等各處堤岸高
出水面僅止一尺至二三尺不等并竟有水與堤
頂相竝者其餘如祥符縣之程家寨鄭州屬之薛
家寨陽武縣之金馬張儀封縣之南北兩岸堤工
尤為危險(臣)不禁憂心如焚寢食俱廢隨移咨副
河(臣)嵇曾筠相機上緊料理并委員四路週流巡
查督催搶護復嚴飭管河道暨印河各官無分風
雨晝夜率領兵夫住宿堤上多備料物設法捍禦
協力修防并檄飭管河道前赴南北兩岸堤工逐
細確查於七月初七日據管河道回稱虞邑待賓
寺迤西一帶工程勢亦危險幸皆鑲墊平穩於七
月初八日又據鄭州詳報薛家寨工程危險(臣)隨
即飛飭管河道星詣該地方督同廳汛印河各官
作速竭力修防甫據管河道回稱工程已保平穩
又於七月十三日據南河同知劉永錫稟報祥邑
之程家寨勢甚危急又嚴飭管河道攜帶帑銀前
赴工所設法防護(臣)正在繕摺具
奏間不期七月十四日酉刻據(臣)差巡南岸東首堤
工之把總趙璉回稱儀封縣知縣袁珂因北岸堤
工危險該縣過河搶救忽於本月十三日二更時
分狂風大雨頃刻水長南岸大寨地方大堤陡被
黃水漫溢缺口一十餘丈又於本月十五日辰刻
又據蘭陽縣報稱本月十三日酉刻狂風驟雨頃
刻水長漫溢北岸板厰後地方大堤缺口一十二
丈(臣)聞報不勝神魂悚惕隨一面飛飭管河道并
廳汛各官防護堤頭并多備料物埽箇立即搶救
一面飛飭開封府星詣該地方多備船隻接濟被
水災民加意撫恤毋致失所(臣)隨於本月十五日
親詣漫溢處所督率各員相機搶救并查明缺口
丈尺以及進水遠近民間田廬(臣)再另摺具
奏并會同河(臣)繕疏
題參所有儀封縣南岸大寨堤工蘭陽縣北岸板厰
後堤工漫溢情形合先繕摺奏
聞謹
奏
候另有諭旨從部頒發
雍正三年七月十九日河南巡撫(臣)田文鏡謹
奏為缺口之流水巳斷居民之田廬無恙謹據實詳
陳以慰
聖懷事竊查儀封蘭陽二縣南北兩岸堤工均於七月
十三日因大風驟雨頃刻水長各將堤岸漫開一
十餘丈業經(臣)於本月十五日繕摺奏
聞(臣)隨兼程前赴各漫溢處所親自勘查間適據副河
(臣)嵇曾筠亦先後趕到(臣)隨會同嵇曾筠逐一確
查所有儀封縣南岸漫缺大堤離黃河十有餘里
先因大堤之外民堤被水漫溢次將大堤漫開實
止一十餘丈而堤内積有雨水内外相平其勢甚
緩竝未掣動大溜至黃水與清水合流離缺口沿
堤往東二十餘里至儀邑之石家樓地方而止往
南一十餘里即儀封縣城城外有護城堤以止水
且東南地勢均高於北繞堤至城南半里而水竭
約計水深止二三尺不等竝未損傷人民其民間
房屋土墻内有一百餘家雖未坍塌倒壞然不無
稍被水浸之苦(臣)現在嚴飭該地方官逐一查明
加意撫恤務令得所不致上厪
聖懷至堤外黃水業已歸槽灘皆涸出堤内積水値今
天時晴霽其涸亦自可以立待又查蘭陽縣北岸
大堤離黃河十里堤外舊月堤漫缺二口將未估
加幫大堤漫開一十餘丈亦因堤内積有雨水其
勢甚緩清水與黃水順堤往東合流約長二十餘
里至蘭邑所屬之𫝊家寨而水竭散漫往北約寬
八里至洮濱河而水止初時水深二三尺不等現
今地土盡皆涸出竝未掣動大溜口門業巳淤塞
至水過之處村莊少而地畝多竝未傷及人民其
草屋土墻幸未倒塌而地内高糧黍子尚有收穫
其餘未經被水秋禾俱係十分收成雖内有略被
黃水之一百餘戸(臣)巳嚴飭該地方官加意撫恤
毋致失所且喜黃河水勢於本月十四日起至十
九日止隨即盡消共落水七八尺不等巳盡歸槽
兼之連日天時晴霽水更易消工亦易趲其蘭儀
二邑修築缺口工程每處約費銀三千餘兩(臣)與
副總河(臣)嵇曾筠面商趁此水勢消落汛水未長
之時先借動河庫銀兩分發廳印河員協力上緊
補築一律完固務保無虞約計旬日之内俱可告
竣綂俟工完之日(臣)再另摺奏
聞其用過銀兩據儀封縣知縣袁珂蘭陽縣知縣佟國
芬情願竭力賠補還項斷不敢使庫帑久懸至於
堤岸漫溢防護各官固難辭疎忽之咎但(臣)查七
月初四日起連日大雨傾盆以致黃沁伊洛等水
同時並長較之去歲秋汛水尚大二尺有餘且七
月十三日風大雨驟工程在在危險人力實係難
施儀封縣北岸堤工共有五處危險知縣袁珂同
管河同知張近光實在北岸搶護一時不能兼顧
致有疎失蘭陽縣缺口處所原係未估加幫大堤
年久不免殘缺其情皆有可原今此項修補銀兩
又巳據各該員情願設湊賠補且缺口之處與民
間田禾所損無幾而水已盡涸工程亦甚平易副
河臣與(臣)再三斟酌查據二處堤工實與搶險無
異似可無庸具本入
告且伏思我
皇上聖德如天諸從寬典疎防各官可否免其
題參(臣)等不敢擅便
洪恩出自
聖裁再(臣)因勘查已確水勢已退并將一應修築事宜
與副河(臣)嵇曾筠巳商酌妥確無庸(臣)駐劄河干
擬於本月二十日回署所有勘查缺口水勢情形
理合繕摺奏
聞謹
奏
知道了巳有旨矣
雍正三年七月二十八日河南巡撫(臣)田文鏡謹
奏為據實奏明仰祈
聖鑒事竊(臣)伏查守備陳丙第等侵扣兵餉一案(臣)接
准部咨隨檄按察司審觧去後嗣因限滿未據招
解業將承審遲延各官職名經(臣)咨參在案今復
參之限又屆尚未審明因將承審之衞輝府知府
張建德等調至省城令其作速審解兹據張建德
將供情錄報到(臣臣)細查其中情節若任其指借
則供吐游移難以結案若據實審
題則與鎮(臣)紀成斌不無干礙但紀成斌職任封疆
非(臣)所敢擅便應否據實嚴審明確如紀成斌果
有情弊容(臣)一併隨招附參伏乞
皇上指示遵循除將審案供情另摺僃叙恭呈
御覽外為此繕摺請
旨謹
奏
聽訟不得其情成何信案審題若不據實奚啻弗訊紀
成斌可以曲全則為之稍寬一步必不能寬自應據事
直陳候朕裁酌耳
同日又
奏為教缺不可久懸衰老實難勝任敬陳一得仰祈
睿鑒事竊學校為人才始基之地教職為首端士習之
員不但諸生文藝賴其考課即人品行誼經綸治
術莫不當躬先表率預為講貫此教職之責為甚
鉅而其任為甚重也雍正元年二月初八日欽奉
諭旨教職等官係專教士子之人今准捐納以致不通
文理少年反為學問優長年老者之師可乎伊既捐
納應照伊品級别任調補之處交與該部議奏欽此
仰見我
皇上聖鑒甚明而年少文理不通之人不得為學問優
長年老者之師矣又於雍正二年六月十五日准
吏部咨議覆吏部侍郎沈近思條奏捐納現任教
職以五年為限任滿之日令該撫將才具優長年
力壯盛者出具考語保送照例改補未滿五年者
俟其滿日陸續分别保送内有老憒陋劣不能稱
職者令其休致等語則是教職一途巳經廓清將
來不致壅滯矣但(臣)蒙
皇上殊恩簡畀巡撫任事以來准部選豫省教職共一
百二十三員内除病故者二十四員老病者二十
五員迴避者一員名字訛錯查無其人者一員未
據送考者十員會試中式者一員考准給憑赴任
者止六十一員現在教諭訓導懸缺無人者共六
十二缺揆厥由來蓋緣吏部按冊銓選竝不知其
人之存亡老病及憑發到省轉行地方官查催赴
任則其人或病故已久或衰憊不堪紛紛詳覆始
將原發文憑繳部另選雖准吏部咨令(臣)將在籍
候選之員凡有丁憂事故按月造冊報部以憑銓
選而現選之員仍復有事出意外者總因老朽衰
殘風燭不定之故以致員缺終不免於久懸者也
又查定例以進士選府衞教授舉人選州學正縣
教諭恩拔副榜選復設教諭由廪生挨出歲貢選
訓導則是訓導一缺止有挨貢可選再查雍正元
年四月初三日准到吏部咨候選訓導貢生現選
康熙三十三四年廪生挨出歲貢其餘自三十五
年起按年陸續造冊送部則是目下所選之訓導
尚係康熙三十四五年之挨貢也其人即自二十
歲補廪約越三十年出貢再越二十餘年銓選巳
經七八十歲矣(臣)每於考試之時留心驗看類多
年老即給憑赴任之六十一員除舉人恩拔副貢
或有年止五六十上下者其餘均屬七十左右之
人但耳目尚能視聽步履未甚艱難故敢令其赴
任再下一等不但目瞶耳聾即行動起立之間似
非扶掖不可考試亦不能成篇若容其到任安能
訓廸士子(臣)因學校為重不敢給憑繳部另選此
員缺又必至於久懸者也及至另補有人發憑到
豫查驗之下仍復如前(臣)竊思教職雖屬閒員關
係實屬緊要即現任内有年殘病廢者亦須會同
學臣不時參革豈可以新選之員聽其赴任輾轉
咨補而所屬教職之缺竟有經年缺官者矣(臣)請
嗣後照雍正元年十二月初七日所定令直隸各
省督撫每於鄉試事竣會同主考驗看舉人之例
俟學臣歲科兩考完竣之日該督撫會同學臣將
通省廪生挨出之貢生傳集秉公驗看凡年力精
壯竝無事故者按定次第將補廪挨貢年分彙造
清冊送部銓選其老病者亦另造一冊送部以便
查核如此則所選之員皆可勝任無庸繳憑另選
以致懸缺久待且刪除老病不選則近年新貢亦
得早膺除授不待久遠候缺以致年老殘廢矣抑
(臣)更有請者捐納教職五年任滿者令(臣)考驗將
老憒不堪者即令離任其才具優長年力壯盛限
滿各員俟新選人員到任後再令離任照例送部
(臣)考驗過任滿捐納教職内儘有才品優長年力
壯盛之員現在留任交代者四十六員雖仰蒙
皇上天恩教諭調補縣丞訓導調補主簿然人多缺少
未免守候而歲月磋跎又復老去殊屬可惜除俊
秀捐貢外内有原係廪增附生員捐貢者可否令
學臣嚴加考試若果文理優通將試卷送部閱看
如新選有人准其仍在本省以教職補用如新選
尚未到任准其仍留原任庶各該員得以乘時效
力自必感激
皇恩益加勉勵而學校均可收得人之效矣是否(臣)言
可採伏乞
皇上敇部施行謹
奏
該部議奏
硃批諭旨卷一百二十六之五
欽定四庫全書
硃批諭旨卷一百二十六之六
硃批田文鏡奏摺
雍正三年八月初三日河南廵撫(臣)田文鏡謹
奏為據實奏明仰祈
聖鑒事竊查蘭陽儀封二縣南北兩岸堤工於七月十
三日因風大雨驟各將新舊大堤漫開一十餘丈
(臣)聞報随飛檄管河道查取疎防各官職名會疏
題參并一面連夜前赴各該地方親自勘查間適據
副總河(臣)嵇曾筠亦趕到工所(臣)随會同嵇曾筠
逐一確查即於堤上面商
題報而嵇曾筠即向(臣)說缺口無多水勢亦緩况堤
工漫塌亦非美事若一經具題不免天下皆知先
繕摺奏請
皇上指示再為遵行(臣)伏思我
皇上聖德如天每多寬宥且查據黃河水勢已漸次消
減兩岸外灘盡皆涸出竝未掣動大溜工程亦甚
平易又據承築各官情願竭力賠補剋期便可告
竣而副總河係總理河務之員(臣)亦未便故為堅
執因商酌已妥(臣)随將入
告之意與嵇曾筠說知即於七月十九日查勘確實繕
摺具
奏(臣)正在伏候
諭旨到日奉行不謂嵇曾筠忽於七月二十五日札移
會稿著(臣)註題(臣)随作字轉致尚未奉有
諭旨随即具題恐致上厪
聖懷且與前日請
旨奏摺甚不相符乃又於七月二十八日復接嵇曾筠
來字内云堤上之言實已心誌何敢矛盾萬一隣
封入
告反蹈隱飾之咎已於二十六日卯時拜夲矣仍將會
稿囑(臣)註題(臣)不勝駭異因思此案已經具
奏便非隱飾且嵇曾筠既欲
題報即不應與(臣)會商各繕摺
奏請乃竟不候
諭旨輒行註列(臣)銜繕疏具題則(臣)前日之
奏不幾誑瀆
聖聰狂悖已極罪何可逭除將會稿移還副河(臣)嵇曾
筠外所有微(臣)不敢欺誑與夲内竝未列銜情由
理合據實
聖鑒再(臣)查據儀邑缺口已於七月二十八日申時將
民堤合龍指日大堤亦可告竣其蘭邑缺口亦甚
平易而副河(臣)嵇曾筠每事游移全無定見反致
承築各官無所適從現今汛水長落無定尚未告
竣設或再有疎虞(臣)雖非專理河務之員但職任
封疆罪亦難逭因不避嫌怨已檄委糧道沈廷正
前赴工所嚴飭廳汛印河各官多備料物人夫晝
夜上緊作速搶修務期剋日完竣以禦汛水如再
刻遲即令取具職名揭報
題參不敢上厪
聖懷為此謹
奏
知道了
同日又
奏為奏請預買榖石以實倉廪事竊查豫省康熙五
十九六十一兩年截留漕米以及康熙六十年陕
州太陽渡捐收米麥共二十萬三千四百餘石(臣)
因歷年已久恐致黴爛於雍正三年二月二十四
日具
奏請將前項米麥令各州縣於青黃不接之時減價
平糶價銀觧交司庫俟秋收後即將所糶銀兩買
榖分貯榖少之州縣以圖經久荷蒙
聖恩敕部議覆奉
旨依議欽遵在案嗣據各州縣陸續糶賣因為數已多
一時未能糶盡現今又值秋收仰頼我
皇上誠敬昭格各處豐稔年登大有米穀價值甚是平
減(臣)思所糶米麥目下百姓買食甚少而價值又
賤湏俟明歲正二三月青黃不接之時方能糶完
若待明歲秋收買榖還倉不免中隔一載(臣)請將
現存司庫耗羡内借動銀兩并將已糶之價銀當
此榖價減賤分給榖少之州縣立即買榖貯倉俟
米麥糶完之日照依原動數目歸還司庫其各州
縣買貯若干(臣)再造冊送部查核一轉移間而現
糶之米麥庶不致賤售未買之榖石已均得實貯
於
國計民生大有裨益矣但是否可行(臣)不敢擅便伏
乞
皇上訓示遵行謹
奏
因時制宜甚屬妥協應如是通融辦理
同日又
奏為據實覆奏仰祈
聖鑒事竊(臣)前具奏請酌留司庫錢糧一摺荷蒙
硃批諭旨到(臣臣)伏讀之下仰見我
皇上至聖至明無微不照無遠不届但(臣)受
恩日深圖報益切因見司庫錢糧甚屬拮据萬一偶有
急需無可支應關係匪小苟有芻蕘之一得焉敢
不據實陳
奏今蒙
聖諭諄切教導不覺愚昧頓啟感激無地至於怡親王
之秉正無私公忠體
國則又(臣)素所欽服倘有不能應觧之處(臣)遵當咨
請酌量通融以副
聖懷又(臣)恭報雨澤一摺奉有
硃批諭旨仰見我
皇上軫念民生有加無已(臣)查自七月二十六日以前
所有豫省晴雨日期業經(臣)節次繕摺
奏明兹伏查自七月二十七日申時起至二十八日
卯時止復降微雨幸今天時連日晴霽即間被水
淹之處自可漸次經理但(臣)於七月二十八日接
閱汝寧府屬之汝陽縣来禀該縣因檄委盤查光
州倉庫見沿途各屬所種田禾竝皆十分暢茂而
晴霽日多猶需雨澤則天時之不同地理之各别
不啻相隔徑庭而延津洛陽等十餘州縣低窪地
畝所以被淹猶幸無多也至於直隸雨澤雖亦過
多然(臣)伏思
皇上至誠感召自必即日晴霽仍慶豐登也理合繕摺
覆
奏仰祈
聖鑒謹
奏
豫省近日以來雨水情形知道了延津等處被淹窮黎
務令均沾實惠勿致虚應故事
同日又
奏為欽奉
上諭事竊(臣)於雍正三年閏四月初六日將豫省各州
縣欺隱在官地畝繕摺
奏懇免其按律治罪准令當年陞科荷蒙
聖恩俞允嗣據署布政司張保詳據各屬報到民衛更
名共計折實地二千五百七十八頃九十一畝零
照依賦役連閏并補徵則例共該錢糧六千四百
七十二兩零經(臣)於雍正三年正月十七日繕疏
具
題嗣奉部駁(臣)現在查核咨覆今據布政司黃焜於
雍正三年七月初一日呈報續據封邱鹿邑等一
十九州縣共報民衛更名地一千六百七十一頃
二十六畝零應納錢糧四千四百四十五兩零應
否亦即造報雍正二年當年陞科等情到(臣臣)查
據前項地畝若再造報雍正二年陞科不免有礙
奏銷随飭司造報雍正三年當年陞科俟彙冊詳
報到日(臣)再另疏具
題外所有雍正二年已收錢糧四千四百四十五兩
零可否令布政司提貯司庫充公伏候
聖裁又(臣)查據汝寧府屬之確山縣有已經
題報雍正十一年起科地二百二十四頃六十一畝
零每年應納錢糧一千一百六十四兩零(臣)請自
雍正二年起至雍正十年止將應收錢糧按年提
貯司庫充公俟雍正十一年照例徵糧歸入奏銷
又據確山縣有已經
題報雍正三年起科地二十頃四十六畝零除自夲
年錢糧入冊徵觧外其雍正二年已收錢糧一百
六兩零亦應提貯司庫充公所有前項續報地畝
以及應即提貯司庫充公銀兩理合繕摺據實
奏明謹
奏
田文鏡此摺朕反覆披閱殊多不觧該部密議具奏
同日又
奏為恭謝
天恩仰祈
聖鑒事雍正三年七月二十六日(臣)齎摺家人回豫恭
捧
皇上御用鮮荔枝一器
欽賜到(臣臣)随郊迎至署恭設香案望
闕叩頭謝
恩祗領訖伏念(臣)夲庸材仰沐
皇上隆恩至深極厚清夜環思捐糜莫報乃復荷
聖恩錫之珍品貢自南邦丹罽徹離明之豔頒諸
北闕瓊漿含
上苑之香驚物候之已新疊邀
殊眷愧赤心之未報徒切素餐(臣)欽承
恩賞感激難名惟有愈竭駑駘永堅清白以仰報
高厚隆恩於萬一耳所有微(臣)感激私忱理合繕摺
奏謝為此謹
奏
覽奏謝知道了受寵若驚固屬人臣分所當然第貴常
念勿忘耳
雍正三年八月二十八日河南廵撫(臣)田文鏡謹
奏為據實覆奏仰祈
聖鑒事竊(臣)於雍正三年八月初四日接准部咨内開
欽奉
上諭儀封蘭陽兩處衝決堤工可星速會同副總河嵇
曾筠督率各屬河員併力搶築務期永久堅固等因
欽此欽遵(臣)伏查儀封縣缺口已於七月二十八
日將民堤合龍經(臣)奏
聞在案今據南岸管河同知劉永錫禀稱儀邑大堤已
於八月十一日合龍現在加高鑲墊指日可以全
完其蘭陽縣板厰後缺口先據副河(臣)嵇曾筠正
在下埽興築適河(臣)齊蘇勒到工諭令河員搶築
鐵心堤費省工速已於八月十二日合龍現在加
高鑲厚指日可以完竣其一帶危險工程業經屢
飭廳汛印河各官加意修防務保無虞今蒙
皇上軫念民生周詳指示(臣)復謹遵
諭旨會同副河(臣)嵇曾筠面商令其查有卑薄堤工立
即遴員逐細確實勘估俟移咨會稿到日(臣)即會
同具
題至於被水窮民(臣)原擬動撥耗羡銀兩分給賑濟
兹蒙
聖恩著動正項錢糧(臣)随查常平等倉榖石以及截留
漕米并捐收米麥原因備賑而設惟截留漕米并
捐收米麥易於黴爛(臣)經繕摺
奏請平糶業蒙
皇上敕部議覆奉
旨依議欽遵在案今此項米麥因時值秋收價賤且民
間買食者少迄今尚未糶完(臣)請即將前項米麥
動撥賑濟加意撫恤至於買榖歸還原項之處(臣)
查此案動用米石甚屬有限應俟明歲青黃不接
將米麥糶完之日若有贏餘便可補足即無贏餘
亦儘足分貯似於
國計民生均有裨益矣但是否可行(臣)不敢擅便伏
内夲有積水勢甚紆緩非比先前楊橋十里店等
處決口致有衝沒(臣)復檄委賢員細加確查如果
有衝沒處所(臣)再繕摺請
旨另疏具
題不敢上厪
聖懷所有欽奉
諭旨事理及補築儀蘭二處缺口合龍完竣日期理合
一併覆
奏為此謹
奏
覽
同日又
奏為據實奏明仰祈
聖鑒事竊(臣)以謭劣庸材仰沐
皇上隆恩不啻天高地厚清夜環思無可圖報惟有秉
此血誠遇事據實具
奏從不敢少有絲毫欺誑以致上負
聖恩自干罪譴兹(臣)於雍正三年八月十一日接准山
東撫(臣)陳世倌来咨内稱據黃河同知牟錝元呈
報蘭陽縣北岸板厰決口黃水横流由曹縣衝斷
太行堤入城武縣境随即親臨查勘自城武沿堤
而上至曹縣魏家灣太行堤被衝處所經歷數十
村莊平地水深七八尺及丈餘不等田禾民舍皆
被淹沒等語同日又准直隸督(臣)李維鈞咨稱據
大名府長垣縣知縣梁芑呈稱七月十四日有黃
水一道自西南蘭陽縣地方蕭家潭口流至黃家
集等處復差役探看據稱淘背河一帶黃流自西
而来甚是汹湧自梁家集東北由於李集南水寬
一里餘遠流入長垣縣黃家集等處幸於七月十
四日黃河南岸儀蘭兩縣交界地方清凌堈決開
口門五十餘丈至十七日汕刷百丈許水流南走
黃河北岸板厰等口淤塞斷流等語(臣)接閱之下
不勝駭異但(臣)伏查蘭陽縣板厰後決口實因天
時久雨堤根内外俱有積水上淋下浸又遇狂風
驟雨遂致漫溢塌陷原非全被黃水衝激漫開缺
口(臣)前聞報往勘竝未掣動大溜灘已涸出驗其
初漫水痕實止二三尺不等随據委員禀覆沿堤
往東計長二十餘里至蘭邑之傅家寨而水竭往
北約寬八里流至洮濱河而水止細查百姓田廬
雖有被水之處然竝未坍塌淹沒今據陳世倌咨
稱流入曹縣魏家灣等處水深七八尺及丈餘不
等田禾民舍皆被淹沒等語則是近堤缺口處所
非水深丈餘及二丈之水不能流入曹邑如此之
深且豫省近堤民房田禾非先被淹沒不能流入
曹邑如是之甚又必掣動大溜流成河形然後淹
沒曹邑村莊如是之多即或水勢已退地上淤泥
斷必有數尺餘深方足憑據今(臣)聞得曹縣芝麻
集地方亦因天時久雨河水漲發水從堤上漫溢
而過其魏家灣等處俱係清流竝非豫省流入之
水况中隔洮濱河一道如果黃水盈溢則直隸長
垣東明等縣水勢自必更甚於曹邑何以李維鈞
来咨内雖有黃水流入之事竝未有淹沒百姓田
廬之語豈直隸接壤之水反小而東省越境之水
獨甚乎再(臣)查李維鈞咨稱清凌堈決開口門板
厰等口淤塞斷流等語則又似北岸之水業已斷
流而曹縣之水又復從何来且查據清凌堈離儀
封縣大寨漫口相隔六七里亦未缺口如果衝開
口門五十餘丈汕刷一百餘丈則非惟歸德府屬
之虞城考城商邱一帶皆成巨浸即江南徐州等
處亦必俱為澤國何以江南撫臣竝無一字移咨
虞考等縣亦俱各無恙也且總河(臣)齊蘇勒往来
三省其中有無被水之處自必目擊不知陳世倌
與李維鈞是何意見一任各屬混詳捏詞誑
奏以致上厪
聖懷(臣)不勝夙夜兢惕寝食難安除一面遴委能員前
赴二省逐一再加確查另摺具
奏外誠恐上厪
天心不敢不據實先為奏
聞謹
奏
陳世倌李維鈞来咨所稱水勢情形既大相懸殊何不
分具覆文與之辨析否則即將摺内陳奏之語竟行具
題聲明此事朕甚疑之
雍正三年九月十一日河南廵撫(臣)田文鏡謹
奏為據實覆奏仰祈
聖鑒事竊查豫省各州縣隱地一事經(臣)於雍正二年
閏四月初六日繕摺
奏請密諭各府知府令各州縣盡行首報一俟查出
地畝若干即詳明撫臣
題請當年起科但此項隠匿地土匪朝伊夕若按律
治罪追究積年錢糧則新舊大小各官均干重處
枝牽蔓引便無了期我
皇上聖德如天自無庸(臣)預為
奏請第恐格於成例以致部駁不得不先行瀆陳具
題到日仰懇
錫以寬典荷蒙
天恩俞允又奉
聖諭既往自應不咎題夲到日恐朕偶爾忽略汝仍一
面具摺奏請等因欽此(臣)自奉到
諭旨之日即密諭各府令其轉諭各屬凡有從前欺隠
在官地畝立即造冊詳報并遍貼告示宣布
皇仁曉諭百姓凡有未經首報熟地作速自首若經告
發或經查出定即按律治罪勒追歷年錢糧地畝
入官因而官民咸知自愛將歷年隠地陸續首報
共計折實地二千五百七十八頃九十一畝零共
該錢糧六千四百七十二兩零業經(臣)於雍正三
年正月十七日恭疏具
題仰蒙
聖恩准行在案但州縣各官内有聽信(臣)言盡數詳報
者亦有將信將疑仍然畏縮者(臣)復開誠曉諭令
其作速首報毋隱嗣據各州縣又續報民衛更名
地共一千六百七十一頃二十六畝零并將雍正
二年已收錢糧四千四百四十五兩零一併具禀
布政使黃焜開具禀摺轉請造報雍正二年陞科
等因到(臣臣)查雍正二年錢糧已現在造冊奏銷
而前項地畝俱係雍正三年四月内報司於七月
内禀報到(臣)若欲造報雍正二年起科必湏具
題請
旨俟部覆到日方可造入其如奏冊已經造就勢難更
改且往返需時不免有礙奏銷(臣)随一面飭司將
已收錢糧轉飭貯庫一面繕摺
奏請
皇上指示可否造報雍正三年當年起科實係(臣)一點
犬馬私情竝非(臣)敢將正項錢糧歸入存公項下
也今部議内開既稱前項地畝雍正二年已將應
納錢糧徵收何以各州縣不於二年詳報應將遲
延不報之州縣查參等語(臣)思前項情節原非部
臣所能悉知而(臣)欲於前摺内逐細
奏明又因情詞煩冗誠恐上費
天心所以不敢分析縷
奏此實(臣)一時愚昧之見致蒙
皇上反覆披閱殊多不觧乃復荷
聖恩不加譴責只將(臣)摺
諭令部臣密議奏
聞并將部臣議覆奏摺
賜發到(臣)似此逾格
天恩誠千古未有一時僅見(臣)欽承之下不勝感激涕
零慚悚無地矣至於前項地畝既蒙
恩旨密議具奏可否容(臣)
題其所收雍正二年錢糧應再另造一冊報部查核
仰祈
聖鑒再部議内開令將遲延不報之州縣查參等語(臣)
查各州縣既將雍正二年錢糧徵收在庫又經(臣)
從前再三曉諭乃遲延至今詳報夲應繕疏
題參但各州縣自(臣)飭查之後實多畏罪未敢輕報
今見(臣)
題報開封等府屬隱地已蒙
聖恩寬宥始敢陸續首報且現在尚有詳報之各州縣
若一經查參不特(臣)言不足取信并恐再有欺隱
之地盡皆隱匿不敢再報伏乞
皇上隆恩將遲延不報之各州縣免其查參則感沐
弘慈永無紀極矣又(臣)前
奏確山縣已經遵例
題報至雍正十一年起科地二百二十四頃六十一
畝零每年應納錢糧一千一百六十四兩零(臣)請
自雍正二年至雍正十年止將應收錢糧提貯司
庫充公而部議内開何不與開封等府屬一疏具
題總以雍正二年起科等語(臣)查前項地畝在於
雍正元年前任撫(臣)石文焯任内有姦民蔡璽在
撫臣衙門具詞開墾随有流民李夫仕等到縣認
墾并將民間熟地紛紛占奪嗣據上蔡縣知縣張
球於雍正元年九月内署理確山縣事即出示勸
諭令土著士民如有未墾地畝以及墾過熟地勒
限三箇月内自行首報如逾限不報即將此地給
與李夫仕等開墾在百姓誠恐李夫仕等占種即
具呈報墾随據該署縣於雍正二年冬季遵照旱
田十年起科之例造冊轉報而署布政司張保查
係墾地於雍正三年正月内據冊詳報在於雍正
十一年起科(臣)随同開封等府屬所報旱田十年
起科之例彙冊
題報不謂近今百姓見(臣)有
題報雍正二年當年陞科之事亦情願在於雍正二
年起科將二年錢糧在於三年春間争相完納縣
庫當據現任確山縣知縣尉鍾咸於夲年三月内
赴省見(臣)禀白前情并請將所收錢糧存貯改報
雍正二年起科(臣)伏思此地實不知百姓在於何
年私墾然業已
題定若再為改題疏内又不便叙入一俟陞科之年
則前報雍正十一年起科之地不免一地二糧若
疏内分析叙明又恐戸部照例駁查反滋案牘(臣)
随諭令該縣既據百姓已將錢糧完納應即收存
自有著落此(臣)所以一併繕摺具
奏懇請
皇上指示遵循今此項地畝既經部議可以改題雍正
二年當年陞科伏乞
皇上天恩將前報確山縣雍正十一年陞科之案容(臣)
聖恩免其追究從寬結案
弘恩出自
聖裁又(臣)前
奏確山縣已經原任撫(臣)楊宗義於康熙五十九年
九月内遵照六年陞科之例題報雍正三年起科
地二十頃四十六畝零請將雍正二年已收錢糧
提貯司庫充公今部議内開顯有以熟作墾情弊
其歷年所收錢糧歸於何處著落應將從前虛報
勸墾私收錢糧之員及失於覺察徇庇之各上司
一併查參并將收過未報錢糧清查勒追等語(臣)
查此項地畝原係久隱在官之地而各州縣見(臣)
查察甚嚴是以不敢不據實具禀但業蒙
皇上隆恩已往不咎所以(臣)即向各府州縣說明只自
雍正二年(臣)到任為始且前項地畝已於夲年現
在起科止有雍正二年一年錢糧似可無庸改
司庫伏候
聖裁至雍正二年誤寫三年之處委係(臣)年老昏瞶一
時疎忽伏乞
聖恩寬宥所有(臣)前
奏情由理合繕摺據實覆
奏謹將原奉部議奏摺一併恭繳為此謹
奏
前旨朕豈遺忘汝第就事論事按照規則據實題明朕
自寬恩不加譴責也若將十年後起科之地一旦以密
摺奏朕而私徵貯庫以為地方公用天下後世不悉其
中情節得無以汝之實心辦理朕之格外仁恩夲欲以
安全吏民反滋無窮物議妄謂雍正某年撫臣田文鏡
遵奉密諭將豫省田賦暗收若干云云成何政體餘姑
不論此聚斂之名汝安可當耶斯隱地一事據常情而
論似屬可取據正理而論則其中謬誤不可勝言若徹
底追究不容無罪今仍應聲明原委辦理允協具疏題
奏候朕從寬恕宥停其處分即州縣官亦槩免查議以
符前旨
同日又
奏為恭報秋禾收成分數以慰
聖懷事竊(臣)伏查豫省今歲入夏以来雖覺雨水過多
但查據低窪地畝小民惟恐被水淹沒所種多屬
高糧黍子現今盡皆收穫竝無損傷至於通省秋
禾俱已登場兹據開封府報稱所屬一十四縣收
成自六七分起至八九十分不等彰德府報稱所
屬一州七縣收成自五六分起至七八分不等衛
輝府報稱所屬九縣收成自五六分起至七八分
不等懷慶府報稱所屬七縣收成自六七分起至
八九分不等河南府報稱所屬十一縣收成自六
七分起至八九分不等南陽府報稱所屬二州十
縣收成自六七分起至八九分不等歸德府報稱
所屬一州八縣收成自八九分起至十分不等汝
寧府報稱所屬一州八縣收成自八九分起至十
分不等汝州報稱該州并所屬四縣收成自六七
分起至八九分不等陳州報稱該州并所屬四縣
收成自五六分起至七八分不等許州報稱該州
并所屬四縣收成自七分起至八九分不等鄭州
報稱該州并所屬四縣收成自七分起至八九分
不等禹州報稱該州并所屬二縣收成自九分起
至十分不等光州報稱該州并所屬四縣收成竝
皆十分陕州報稱該州并所屬二縣收成自六七
分起至八九分不等以上各州縣收成分數(臣)復
加確查與所報無異理合繕摺奏
聞伏祈
睿鑒謹
奏
覽秋禾收成分數朕懷實為慰悦
同日又
奏為據實覆奏仰祈
聖鑒事竊(臣)具
奏蘭儀二處缺口黃水竝未流入直隸山東二省一
摺荷蒙
硃批諭旨陳世倌李維鈞来咨所稱水勢情形既大相
懸殊何不分具覆文與之辨析否則即將摺内陳奏
無流入故為
奏辯祗緣(臣)接准山東撫(臣)陳世倌来咨因思東省
村莊如果被水如此之甚則直屬長垣等處并豫
省蘭邑附近地方居民田舍必更盡皆淹沒(臣)惟
恐上厪
聖懷所以繕摺具
奏也(臣)於接咨之日已一面具文移覆一面遴委賢
員前赴直隸山東二省據實勘查嗣據委員回稱
曹縣之魏家灣等處皆因天時久雨地勢窪下積
有雨水二三尺不等詢之土人皆云竝非黃水現
有樹木坡岸水跡可據其太行堤工亦因雨水積
深淹浸日久塌有三十餘丈又查據直隸長垣縣
之梁家集等處各村皆有積水總不過二三尺現
有坡岸樹木可驗而蘭邑板厰缺口之水彼時順
堤往北已盡歸於陶濱河内流入南陽湖矣總之
今歲入夏以来雨水過多三省地方低窪地畝皆
有積水已早蒙
奏情節實係(臣)一點犬馬愛
主之誠竝無别意理合據實覆
奏仰祈
聖鑒謹
奏
覽
同日又
奏為欽奉
上諭事竊照豫省案准戶部等衙門咨行令查明河南
由水路北来賣給商賈麥榖數目每月繕摺奏
聞仍知會直撫等因除自康熙五十五年六月至雍正
三年七月有無赴北麥榖俱經按月奏
聞今查明八月分竝無客商由水路赴北販賣麥榖糧
石除咨會直隸督臣外理合繕摺奏
聞謹
奏
適經降諭命停此奏矣
同日又
奏為據實奏
聞仰祈
聖鑒事竊(臣)以一介庸愚仰蒙
皇上特達之知畀以封疆重任緣知識短淺虚糜爵祿
夙夜憂懼實無一刻敢於自安不謂(臣)於九月初
一日夜至三更辦理案牘之餘退就卧室偶爾失
足閃跌左膝幸骨尚未損然初時被跌血淤筋拳
痛楚難忍不能動移延至二日適糧道沈廷正至
(臣)署看視其人明於醫學兼有方書随按方醫治
多有效驗數日之後漸可屈伸比前舒展(臣)受
皇上天恩至深極重一點竭誠報效之心鞠躬盡瘁死
而後已豈敢因此一跌遂萌偷安圖逸之想然筋
血内傷非調飬百有餘日未即全愈恐慶
賀令節拜
進夲章不能叩頭行禮一切公務(臣)雖勉力照常供
辦但封疆任重何堪卧理犬馬之私實難自安清
夜環思不禁憂心如焚寝食俱廢所有微(臣)失足
跌損情由不敢不據實奏
聞伏乞
聖裁謹
奏
偶爾跌傷何足為慮拜夲賀節不能行禮亦屬無妨其
加意調養怡親王處有奇驗膏藥已命王交付爾之来
人帶回敷貼自當有效
雍正三年九月二十九日河南廵撫(臣)田文鏡謹
奏為據實覆奏仰祈
聖鑒事竊查河北鎮(臣)紀成斌題參磁州營革任守備
陳丙第等侵扣兵餉一案(臣)接准部咨随檄按察
司審觧去後嗣因鎮(臣)紀成斌發給照會從中阻
撓且復令現任守僃徐世俊於雍正三年正月十
三日給頭目李邦虎等銀四十七兩又於正月十
八日給管隊楊勷銀九十七兩二錢大錢十二千
八百四十文令李邦虎等於審訊時供作陳丙第
先經侵蝕後来畏罪吐出還帳之項以致各犯供
吐游移案懸莫結業經(臣)繕摺具
奏奉有
硃批諭旨(臣)欽遵審據陳丙第供稱所扣兵餉共銀二
百六十四兩零實因製造旗幟衣帽等項用去尚
不敷銀三十七兩零已經賠墊竝非侵扣入已亦
無短發又衆兵每名自捐銀九分共銀四十七兩
零乃係營中祭祀等項公費又朋馬一項共銀八
十兩又係衆兵公買馬匹之用均非陳丙第經手
即訊之管隊楊勷頭目李邦虎等供吐如一是陳
丙第所扣兵餉實與管軍官科斂人錢糧雖不入
已坐贓論罪杖六十徒一年之律相符似難擬以
侵扣入已之條至於守備徐世俊所發李邦虎等
銀兩以及紀成斌用印照會并與紀成斌有礙供
詞臣已逐一刪去除恭疏具
題外所有審明緣由理合繕摺覆
奏仰祈
聖鑒謹
奏
如此甚好知道了紀成斌才猶可用姑寬之以責後效
同日又
奏為恭報秋汛水勢情形以慰
聖懷事竊查豫省今歲秋汛自七月初一日立秋起至
九月十八日霜降止因天時久雨沁黃竝長水勢
浩瀚盡皆出槽漫灘除長落相抵外淨長水至五
六尺或間至七八尺不等以致各處堤工在在危
險幸自七月二十三四日以後逐漸消落現今水
勢俱各歸槽工程平穏理合繕摺奏
聞再(臣)更有請者豫省加幫大堤綿亙千有餘里其間
地勢高下不一但從前勘估之時止論堤面堤根
估計丈尺一律加築(臣)於今歲春夏秋間屢赴河
干逐一查勘見地勢高阜者水離堤頂尚有二三
尺及四五尺不等其地勢低窪之處堤工丈尺雖
無減少而形如月牙勢甚危險有水與堤頂相竝
者竝有漫過堤頂臨時加築子堰或下埽搶護方
保無虞者甚有先年舊堤前議加幫大堤之時竝
未估修卑矮單薄兼多殘缺即如蘭陽縣板厰缺
口亦係未估之加幫大堤(臣)思此等工程若不急
為加築難以防禦且(臣)聞江南朱家海地方自六
月十五日漫缺之後正河逐漸淤高一經堵築缺
口則水勢不能暢洩而豫省地居上游(臣)恐明歲
一届桃伏秋汛黃水加長無可容受凡地勢低窪
之處更為可虞(臣)於夲年八月初四日接准部咨
内開欽奉
上諭其一帶危險工程亦當增卑培薄預為之防等因
欽此(臣)遵於八月初六日前赴蘭陽縣工所即與
總河臣齊蘇勒議及前項堤工作何加築之處在
齊蘇勒亦極以(臣)言為是因而公同商酌議即遴
委熟諳河務廉幹能員數人細加確勘據實料估
再為
題請至所需銀兩約計十餘萬兩之數便可一律加
幫永久堅固應否動用正項錢糧分發興修抑或
即將豫省存貯公項内動撥應用如蒙
皇上弘慈允(臣)所請(臣)即知會正副總河令其主稿會
疏具
題(臣)再檄令藩司動撥銀兩移觧河道於今冬明春
乘農務閒暇之時立即備料修築庶堤岸鞏固安
如磐石而於
國計民生大有禆益矣但(臣)愚昧無知是否可行伏
乞
皇上指示遵循謹
奏
此乃一勞永逸當為之舉但湏詳細勘估籌酌合宜會
疏具題候旨遵行
同日又
奏為據實覆奏仰祈
聖鑒事竊查唐縣參革知縣關敶行賄一案前據學(臣)
王國棟轉𫝊
上諭業經(臣)將關敶行賄實情據實
奏明在案嗣據承審各官審擬招觧到(臣臣)随照依
原參款蹟逐一審明具
題復將其中前後情節於雍正三年三月十七日繕
摺具
奏荷蒙
硃批諭旨(臣)伏讀之下仰見我
皇上至聖至明無微不照兹(臣)於雍正三年五月初八
日接准部咨内開李廷基盤查倉榖應較明制斛
清盤何得以私帶大尺杆量算况關敶倉榖既無
虧空霉爛何用送銀求免清查明係借端勒索後
因關敶要詳報停徵又將尺杆留住李廷基恐事
敗露先行捏報之處顯然何得竟行免議等因具
題奉
旨依議欽此轉行到(臣臣)伏查關敶用賄行求實因該
縣有未報隱地而起但此種情節原非部臣所能
知是以不得不詳加指駁(臣)随遵照部駁逐一覆
審其如關敶行賄之贓銀現貯司庫確鑿可據而
李廷基借端勒索以及關敶要詳報停徵心虚捏
報之處毫無足憑似難舍贓銀現據之關敶於不
問而反坐李廷基以莫湏有之罪且(臣)查據尺杆
係汝寧府較凖歷来盤查所用與制斛無異竝非
私帶之大尺杆况李廷基居官不職(臣)已繕摺
奏明復於别案
題參革職現在審擬是(臣)於李廷基絲毫不敢寬假
又豈敢徇庇開脱但(臣)審據關敶一案委難將李
廷基一併擬罪除仍照前擬繕疏具
題外不得不將前後實情據實再為覆
奏為此謹
奏
内外朕皆視為一體惟理是從但湏秉公審斷反覆究
詰其理愈明部駁亦復何害所奏知道了
同日又
奏為奏請酌調賢員以除積弊以甦民困事竊查濬
滑内黃等三縣仰蒙
皇上軫念豫省運道所經隔屬呼應不靈以致貽誤糧
艘
特頒諭旨改歸豫省管轄(臣)随密訪該地方情形并各
官賢否以便整飭不謂直隸與豫省地雖毗連吏
治各别訪據濬縣有接受前任虧空銀三千九百
兩現今大名道認補一千兩大名府知府認補一
千九百兩其餘一千兩該縣已經補完滑縣有接
受前任虧空銀四千五百餘兩今向監生及鹽店
當舖内借補訖内黃縣有夲任虧空銀二千五百
餘兩今向新捐貢監及鄉紳富戸借補訖(臣)因各
項錢糧文冊移咨原任直隸督(臣)李維鈞未准移
送到豫是以無憑查核糾參又丁匠銀兩直省原
係新改攤入地糧之内但每兩止應攤銀二錢七
釐零今聞各該縣竟攤至二錢五分且正糧之外
指稱小糧公費名曰奏銷每兩另徵銀二錢五分
至三錢以及三錢三分不等火耗一項紳衿則係
加一并加一五百姓則竝皆加一六及加二不等
至於各項陋規并一切派累(臣)現在清查禁革此
在官之弊所當急為整飭者也若夫詞訟差票之
講牌禮投充書役之有費用衿監胥役之把持衙
門歇家光棍之勾通肆害相習成風視為固然此
在下之弊所當急為剪除者也(臣)訪聞之下不勝
駭異随檄調各該縣知縣赴省面詢有回稱昔有
今無者有回稱自到任以来盡皆革除者(臣)復將
各縣知縣細加驗看惟濬縣知縣曾振宗才有可
用事亦明白滑縣知縣董玧才具中平内黃縣知
縣李惇未足勝任(臣)思各該地方積習相沿已非
一日若將各官仍留原任不將才守兼優之員酌
量調補則從前陋弊斷難一時盡革(臣)查鄢陵縣
知縣孫國璽操守謹飭辦事明敏曾經(臣)
題請陞補信陽州知州未蒙
俞允現在離任候補上蔡縣知縣張球才守兼優辦事
勤慎亦經(臣)
題請陞補汝州知州部議該員有承追虧空一案不
便陞補奉
旨依議欽遵在案又查原署湯隂縣知縣楊弘緒其人
操守廉潔辦事明白士民無不悦服於雍正二年
十月内聞訃丁憂領咨回籍經(臣)
題請准其在籍治喪百日咨取来豫遇缺補用巳蒙
聖恩俞允今雖尚未到豫(臣)復現在移咨催取以上三
員竝皆年力精壮才守兼優若以之調補濬滑等
縣必能剔弊除姦振興一切伏乞
皇上俯念地方緊要
特降諭旨將上蔡縣知縣張球調補濬縣鄢陵縣知縣
孫國璽補授滑縣原署湯隂縣知縣楊弘緒補授
内黃縣并將現任濬縣知縣曾振宗滑縣知縣董
玧内黃縣知縣李惇容(臣)在於豫省知縣缺出酌
量
題補如此一轉移間庶民困得甦而(臣)亦可收臂指
之效矣(臣)為吏治民生起見不揣冒昧繕摺
奏請伏乞
皇上睿鑒施行謹
奏
不料李維鈞吏治如此廢弛昨於伊觧任後命蔡珽代
署其事方知備悉殊屬可訝之至濬滑内黃等三令若
果有不職處即應參黜無庸改調此三邑又非邊要之
區可比將以何詞調補况率土莫非吾民在在皆湏良
吏朕不便特諭施行也
同日又
奏為遵
旨覆奏仰祈
聖鑒事竊(臣)伏查祥符縣南北兩岸沙鹻河形地畝仰
蒙
皇上天恩念切民瘼特將陞任布政使楊文乾奏摺一
扣
頒發到(臣)
命(臣)查奏(臣)欽奉
諭旨於夲年六月初十日業經繕摺覆
奏訖兹值秋收已畢(臣)随詳細密諭開封府知府將
楊文乾摺内所開沙鹻河形地畝三千七十頃零
共該糧銀一萬五千二百五十餘兩再行逐細確
查據實開報去後今查據祥符縣之黃河南岸因
雍正元年九月内中牟楊橋漫溢黃水下流地畝
被淹水去沙停原共地一千四百八十四頃五十
畝内除常堈等各社共地一千零七十二畝已經
節年耕種收穫外其甘棠等各社内通共地四百
八十三頃七十八畝現今俱未耕種又祥符縣之
黃河南北兩岸因康熙六十年武陟決口河身淤
墊黃水散漫地被淹浸變成鹹鹻原共地八百二
十六頃四十五畝内除南岸邊村等社北岸陳橋
等社共地六十八頃二十三畝俱經栽種收穫外
惟南北兩岸之南神西和等社共地七百五十八
頃二十二畝現今俱未耕種又祥符縣之黃河南
岸因康熙六十年武陟決口黃水漫溢將納糧地
畝流成河形變成浮沙原共地七百五十八頃二
十五畝零内除南岸八角等社共地三十四頃北
岸陳橋等社共地七十五頃七十畝零已經耕種
收穫外惟南北兩岸之南毛長店等社共地六百
四十八頃五十九畝現今俱未耕種以上南北兩
岸内除節年已種地畝無庸再議外實在浮沙鹹
鹻河形等項不能耕種地共一千八百九十頃五
十九畝計每年額徵地丁銀九千二百六十一兩
零漕折銀一百四十五兩零再(臣)伏查前項不能
耕種之一千八百九十頃五十九畝内有淹浸日
久變轉無期之地共計一千三百七十頃一十四
畝計每年額徵地丁銀六千七百一十一兩零漕
折銀一百五兩零應請援照陽武等縣陸續報墾
之例俟變轉可耕之時查明陸續報墾先照下則
起科三年後仍復原則其餘未種之五百二十頃
四十五畝計每年額徵地丁銀二千五百四十九
兩零漕折銀四十兩零查據此項地畝原與好地
相離不遠或因雨水頻仍浮沙減少或因雨淋味
淡漸有草生或因水不漫進漸次涸出者若再加
以人力翻耕將来便可漸次成熟亦應請援照陽
武等縣二年後起科之例於雍正六年先照下則
起科三年後仍復原則再(臣)查南岸之浮沙地有
未完雍正二年三年地丁銀共三千九百一十四
兩零南北兩岸之沙鹻地未完康熙六十六十一
年并雍正元二三年地丁銀共一萬二千五十一
兩零南北兩岸之河形地未完康熙六十六十一
年并雍正元二三年地丁銀共一萬四十六兩零
以上通計民欠未完節年新舊地丁等銀二萬六
千一十三兩零查前項被災地畝既未播種
國賦從何而辦可否援照陽武等縣仰蒙
聖恩豁免之例
題請豁免庶民力得舒而
皇仁無不廣被矣所有(臣)奉查過祥符縣沙鹻河形地
畝理合分析具
奏伏乞
皇上指示應否容(臣)恭疏具
題(臣)不敢擅便為此繕摺請
旨謹
奏
援旨具疏題奏可也
雍正三年十一月初十日河南廵撫(臣)田文鏡謹
奏恭請
皇上聖安
朕安
覽爾題參黃振國之疏甚屬可嘉如此方不負朕委任
之意克勝封疆重任也凡事惟中正為無弊能照此秉
公執法一無避忌放膽為去保爾永永平安受朕恩榮
不既勉之勉之倘若稍涉縱肆過於深刻又非朕見重
之意矣
頃據嵇曾筠奏請養廉伊原毫無出息可資用度爾等
當於地方耗羡内酌量助之為是或知伊别有進益之
路則據實奏聞停其幫助
同日又
奏為恭謝
天恩仰祈
聖鑒事竊(臣)於雍正三年十月初四日據(臣)齎摺家人
回豫僃述奏事人轉𫝊
聖諭這所奏俱係自已的事竝不是地方的事狠不是
了等因欽此(臣)祗聆之下自知愚妄冒昧不勝慚悚
感激無地自容伏念(臣)以一介庸愚叨寄封疆重
任自愧智識短淺毫無寸長報效乃疊荷
皇上隆恩至高極厚清夜環思無適而可故不禁犬馬
感激之私亟欲敷奏於
聖主之前而無一刻之敢於自安者也兹不揣愚昧冒
干
宸嚴極知罪在難逭乃復荷
皇上天恩不加罪譴曲
賜矜宥諄切
訓諭似此
浩蕩隆恩(臣)即捐糜頂踵亦難圖報感
恩之涕不覺自零(臣)惟有追悔靡極随事益加小心敬
謹以仰副我
皇上知遇之
洪慈於萬一耳所有微(臣)感激微忱理合繕摺
奏謝謹
奏
從来善始者多克終者蓋寡昔年
聖祖常有諭旨督撫輩於初用時皆有可觀及至日久遂
多改變誠哉
聖祖閱歴之言人能確然堅持初志不随境遷方稱有守
朕亦以此自勉
同日又
奏為漕運全資水利宜通源節流以濟運道事竊(臣)
於雍正三年八月十二日准工部咨稱九卿議覆
戶部侍郎蔣廷錫條奏前事奉
旨著派學士何國宗護軍參領翟桑御史尤清王之琦
員外郎馬泰將蔣廷錫條奏摺内款項逐一詳看係
廵撫管轄之處會同廵撫看閱詳議具奏係河道總
督管轄之處會同河道總督看閱詳議具奏欽此到
(臣臣)伏讀之下仰見我
皇上睿慮周詳經畫曲盡濟漕惠民一勞永逸之至意
欽差學士何國宗等於九月二十三日到豫省所屬之
臨漳縣查看衛河(臣)適因左膝閃跌不能動移随
知會副河(臣)嵇曾筠會同閱看去後今何國宗等
查看漳衛沁丹等河并各處泉源已於十月二十
九日到省與(臣)會議(臣)查據條奏所請引漳濟衛
以及分沁入衛之處俱因水性極暴難以建閘不
便輕開無庸詳議外(臣)與何國宗等再三斟酌查
有輝縣所屬之蘇門山百泉河内縣所屬之小丹
河安陽縣所屬之洹河雖均係入衛之水現在通
流應再各開深廣以濟漕運又查據湯隂縣之湯
河源輝縣之蓮花泉紫微觀泉萬泉焦泉丁公泉
重泉梅竹泉修武縣之五里泉馬方泉淇縣之淇
泉安陽縣之珍珠泉并洹河源善應山泉亦現在
飭令各該地方官估計再加挑穵深通使泉水盡
入衛河濟運除將各河泉源會同詳細妥議并一
應開穵工段丈尺數目繕造黃冊另疏具
題請
旨外所有學士何國宗等查勘河泉至省與(臣)會議情
形理合繕摺具
奏再查何國宗等已於十一月初七日起程赴山東
臨清州去訖合併聲明謹
奏
此係專差何國宗等會同查議之事總俟伊等奏到再
定
同日又
奏為據實覆奏仰祈
聖鑒事雍正三年十月十九日(臣)齎摺家人回豫恭捧
到(臣)
奏請酌調濬滑内黃等三縣一摺奉有
硃批諭旨仰惟我
皇上自御極以来
仁恩覃被
愷澤遐敷凡屬内外大小臣工無不仰沐
弘慈加恩逾格況李維鈞身為大吏蒙
恩最渥被
眷尤隆雖竭頂踵以捐糜猶不足仰報
高深於萬一而乃負
恩作慝恣意欺罔是天下竟無可用之人而人臣亦竟
無可白之誠矣(臣)欽承
聖諭不勝中懷義憤愈切冰淵至於(臣)
奏請酌調三縣之事實因濬滑内黃等縣仰蒙
皇上天恩新隸豫省若將各官遽行參處人多不免疑
(臣)過刻如仍留原任又恐積弊相沿一時不能盡
革此(臣)所以不揣冒昧繕摺具
奏者也今蒙
皇上明白指示諄切教導(臣)不禁茅塞頓開惟有再加
密訪嚴行禁飭如果怙終不悛仍循舊習(臣)即據
實
題參以副
聖懷又(臣)前覆
奏河北鎮(臣)紀成斌題參磁州營革任守備陳丙第
等侵扣兵餉一摺奉有
硃批諭旨仰見我
皇上德合乾坤光昭日月如紀成斌之著有微勞即蒙
聖恩寬宥格外矜全從此羣工庶職莫不感激思奮夙
夜勤求以仰副我
皇上都俞吁咈之
盛治矣所有奉到原摺理合恭繳伏乞
聖鑒謹
奏
所奏俱悉朕格外寬宥之恩當令紀成斌知之
同日又
奏為據情代奏恭謝
天恩事竊(臣)於雍正三年十月十四日接准部咨内開
欽奉
上諭山東布政司員缺著河南按察司張保補授河南
按察司事務暫令沈廷正署理等因欽此到(臣臣)随
行按察使張保糧道沈廷正各欽遵去後兹據沈
廷正禀稱廷正在衛輝府督辦漕糧於夲月十七
日接到檄文内開欽奉
上諭河南按察司事務暫令沈廷正署理欽此廷正祗
奉之下随即恭設香案望
闕叩頭謝
恩訖伏念廷正以一介庸愚由陕西延安府知府奉
旨加以道銜改補西安府知府未經到任即蒙
皇上簡拔特授河南開歸河道自抵任以来雖朝夕兢
惕竭盡駑駘尚恐有慚職守今又復蒙
聖主隆恩暫令署理按察司事務聞
命自天感
恩無地於夲月十八日准陞任按察使張保將按察司
印信委官送至廷正辦漕公署凛即欽遵接印署
理外竊慮臬司事務任大責重圖報益難惟有矢
竭犬馬之力恪守臣職以仰副我
皇上委任之洪恩於萬一耳所有感激微忱格於職分
無由上逹而寸衷縈結又難自已仰懇代為具奏
恭謝
天恩等情到(臣臣)伏查道員從無代奏謝
恩之例不敢繕疏入
告而沈廷正情詞懇切(臣)實不敢壅於上
聞理合繕摺代為
奏謝仰祈
聖鑒抑(臣)更有請者糧道沈廷正委屬才守俱優之員
且為人謙和辦事詳審吏治民生無不深知熟悉
今蒙
聖主洪恩令署按察司事(臣)欽承
諭旨仰見我
皇上知人之明用人之當誠為千古帝王所未有凡屬
臣工莫不感奮濯磨争思圖報(臣)伏查按察司一
缺係通省刑名總滙極其緊要而才守兼優如沈
廷正之員實未易多得仰懇
皇上天恩俯念地方緊要
賜將糧道沈廷正補授河南按察使不特該員感激
聖恩益思奮勉而(臣)得收臂指之用實感沐
皇上格外洪慈於生生世世矣(臣)為地方需才起見不
揣冒昧妄瀆
宸嚴是否(臣)言有當伏乞
聖裁(臣)不勝悚惶兢惕之至為此謹
奏
若得有勝似沈廷正者自然另用如不得勝似沈廷正
者自即用伊此奏過矣
同日又
奏為據實奏明仰祈
聖鑒事竊查豫省沿途塘汛添蓋墩房一事(臣)前在布
政使任内曾經繕摺
奏請動撥雍正二年耗羡銀三千兩詳委前任南汝
道佟鎮估修監造嗣據佟鎮將沿途大路墩房添
蓋整齊共用過銀二千七百四兩零復經(臣)具
奏在案兹據布政司詳據南汝道陳世倕詳稱通省
沿途大路墩房業經修蓋撥有汛兵擕眷居住朝
夕看守但查據各州縣地方尚有逼近深山地當
扼要并村莊市鎮人煙雜沓之處俱向有營兵在
汛看守其如房屋馬棚多有不敷且今歲夏秋以
来雨水過多墩臺營房不無倒塌亦應即為修蓋
等情到(臣臣)查據各州縣應修應添墩房處所俱
關緊要随批令布政司轉飭作速據實勘估一面
動撥銀兩發給南汝道令其親詣各州縣塘汛處
所𫝊集承攬工匠給發現銀買料雇夫速即修蓋
毋得絲毫派及里民致滋擾累今據布政司詳據
南汝道陳世倕詳稱各屬應修應添墩房現今俱
各修蓋整齊除前道佟鎮前領三千兩内剩存銀
二百九十五兩零又動撥雍正二年耗羨銀二千
三百兩令其如數轉發訖(臣)復移咨各鎮仍即照
數撥兵速令擕眷赴汛居住晝夜廵防外所有續
蓋續修過墩房并用過銀兩數目理合繕摺再為
奏明仰祈
聖鑒謹
奏
修蓋墩房固係應行之舉但聞汛兵擕眷移居之後每
鼾睡至日高三丈行人叩門乞火猶然未醒欲望其雨
夜風晨以禦暴客豈可得乎似此怠惰偷安有名無實
何如止而不為以省無益之費將朕此諭轉𫝊兩總兵
官飭令嚴懲汛兵上緊廵防慎毋仍前疎慢否則併汝
亦加譴責不稍寬貸也
硃批諭旨卷一百二十六之六
欽定四庫全書
硃批諭旨卷一百二十六之七
硃批田文鏡奏摺
雍正四年正月二十一日河南巡撫(臣)田文鏡謹
奏為據實奏明仰祈
聖鑒事竊查汝寧府知府張玢於未到任時即蒙
聖明洞鑒其人心術平常
命(臣)留心試用自到任之後(臣)隨時刻留心細加察訪
見其辦事明白操守亦尚廉潔業經(臣)於雍正三
年正月二十四日繕摺
奏明不意近日浮而不實漸加放縱一任信陽州參
革知州李廷基橫行勒𣲖該府非惟不能禁飭且
親至確山縣反為勸諭紳衿令其幫助確山縣知
縣張邦憲瞻徇情面并聽知府指揮膽將南汝道
陳世倕所發禁止告示匿不張掛從中勸諭紳衿
𣲖幫廷基又有息縣知縣邵言綸固始縣知縣汪
諴陳州知州蔡維翰或任櫃書銀匠朦官作弊重
等收糧或向鹽商借貸致用十四兩小秤發賣食
鹽或怠惰偷安並不清查保甲盜案纍纍亦不比
緝以上各官並皆劣蹟昭著勢難一日姑容(臣)伏
查前參信陽州知州黃振國一案荷蒙
皇上硃批諭旨格外奬賞(臣)跪讀之下固已受
寵若驚及讀至戒(臣)過於深刻之
聖諭(臣)益加悚惕不覺涕泗交流竊思(臣)受
皇上天恩至深至渥今於
恩寵倍加之時復寓以諄諄訓誡之
聖意無微不至無慮不周(臣)敢不鏤心刻骨仰體恪遵
但以此劣員(臣)久已訪聞誠恐未確又復細加察
訪事事確實有憑有證復據司道等官揭報到(臣)
(臣)若不亟為糾參不特諸臣辜負
弘慈(臣)亦自干欺隠之罪况各員劣蹟已著不便稍為
姑容致使人人效尤無復顧忌(臣)惟有據實入
告並不敢故為深刻也除將各員繕疏
題參外理合繕摺
奏明伏乞
聖鑒謹
奏
各員果如此不法豈可一日姑容理應糾參者但近日以
來每聞人論爾有任性尚氣之疵當深自省察切以為戒
同日又
奏為仰懇
聖恩擢補賢員以收得人之效事竊查糧道沈廷正已
蒙
皇上天恩補授河南按察使所遺糧道員缺關係通省
漕糧驛傳鹽務且兼管開歸河三府陳許禹鄭陜
五州地方極為緊要
皇上眀竝日月無微不照内外大小臣工久在
聖眀洞鑒之中糧道一缺自必補放得人協(臣)料理(臣)
亦何敢冐昧
奏請自干罪譴然(臣)一點犬馬報
主之誠時縈寤寐實有不能自己者(臣)查有開封府知
府孫蘭芬才具優長操守廉潔抑且奮自勉勵力
圖報效不敢稍懈至前蒙
聖諭性急之處(臣)復凛遵
諭旨時刻教導彼亦自知悛改日漸舒徐又衞輝府知
府張建德老成練逹才守兼優以上二員足勝糧
道之任倘蒙
皇上天恩於二員之内
簡補一員不特該員感激
聖恩益思奮勉而(臣)亦得收臂指之效矣再查開封府
一缺係通省表率之首政務殷繁員缺最為緊要
而衞輝府一缺又係南北通衢每年復有協辦漕
糧之責必湏能員料理方免遲誤(臣)查據鄭州知
州高文愷辦事眀敏纖毫無染民情悦服聲名甚
優倘蒙
聖主弘慈即以高文愷陞補府缺該員自必益加努力
共報
聖恩至高文愷所遺員缺係臨河州縣容(臣)遴選熟諳
能員遵例另疏
題請補授似此一轉移間而地方均得其人矣(臣)為
吏治民生起見不揣愚昧冐瀆
宸嚴但是否(臣)言有當伏乞
皇上睿鑒(臣)不勝悚惶憂懼之至為此繕摺請
旨謹
奏
已有旨矣楊夢琰較沈廷正更優袁珂靳樹賢两員未
必不勝如高文愷也
同日又
奏為恭謝
天恩仰祈
聖鑒事竊查豫省漕糧自衞輝府水次受兑由新鄉汲
縣而進至直隸大名縣所属之龍王廟止共計水
程紆廻六百四十餘里其中沙石灘淺非挑濬蓄
洩不能前進向因濬滑内黃三縣視河南漕運為
隔省之事不甚相關而押運官弁以非本省所属
呼應不靈每年自十二月中旬起運至次年四五
月内尚未盡出豫境以致各幫糧船每誤抵通之
期今蒙
皇上天恩特將濬滑内黃三縣改歸豫省管轄俾地方
有司各有責成押運諸員易於指使是以今歲起
運雍正三年漕糧沿途地方各官皆協恭和衷竭
力料理一切雇夫覓船建壩蓄水不分此疆彼界
俱各一律奉行毫無推諉之弊至於築壩地方所
需料物存有糧驛道暨開封府衙門應得鹽規情
願歸公銀两分發各属照依時價公平採買遇有
淺阻之處需用剝船亦係發給現銀雇覓應用均
無虧短缺少貽累小民(臣)查濬滑内黃三縣百姓
較之往年竟不知有漕運之累黃童白叟莫不以
手加額感頌
皇仁歡呼之聲遍於四野兹復據押運等官報稱各幫
糧船已於本年正月十七日盡出豫境且自今歲
起運以來河伯著靈水勢增長自三四尺起至五
六尺不等船重者只湏量行起剝船輕者便可暢
行無阻似此
天人交格輸輓迅速實係從來未有之事此皆仰蒙我
皇上動悉利弊籌畫盡善之所致也所有官民踴躍至
情暨微(臣)感激私忱理合繕摺
奏謝仰祈
聖鑒謹
奏
據奏漕船已出豫境然總俟抵通之日方可定其輓輸
遲速也朕意此項漕糧將來終歸至小灘開兑而後妥
同日又
奏為據實再陳仰祈
聖鑒事竊查豫省漕糧每年額該買運米一十五萬一
千三百八十三石零内除中牟等縣沙壓鹻地豁
免漕米一千六百八十三石零實應採買米一十
四萬九千六百九十九石零每石部定價銀六錢
五分共價銀九萬七千三百四两零(臣)前因道口
等處米價甚昂不惟艱於採買有誤冬兑且恐再
買一十四萬餘石之米小民勢必乏食是以與糧
道沈廷正再三斟酌只得一時權宜將彰衞二府
所属存倉榖石暫為碾米起運業經(臣)於雍正三
年十二月初七日繕摺
奏眀兹查據彰德府所存倉榖内動榖八萬石每石
碾米六斗五升共碾米五萬二千石每榖一石價
銀三錢五分共給貯價銀二萬八千两衞輝府所
属存倉榖内動榖六萬九千七十七石每石碾米
六斗五升共碾米四萬四千九百石五升每榖一
石價銀三錢五分共給貯價銀二萬四千一百七
十六两零又據糧道沈廷正在衞輝等處採買米
一萬一百七十石每石價銀七錢一分六釐零共
價銀七千二百八十九两零又在道口等處沿河
水次採買米四萬二千六百二十九石零每石價
銀八錢八分七釐零共價銀三萬七千八百三十
八两零以上共用過價銀九萬七千三百五两零
合之原額徵收米價竝無賠墊至於暫貯各州縣
庫榖價銀两如價值平減之處(臣)己檄令該地方
官作速買榖還倉即或買不足數一俟麥秋暫買
小麥存貯再俟秋收易榖還倉庶漕糧積貯均無
貽誤矣所有採買漕糧并冐昧暫動倉榖細數合
再繕摺具
奏仰祈
聖鑒謹
奏
爾之前奏已發部議矣
同日又
奏為恭報瑞雪以慰
聖懷事竊據開封等八府所属暨汝鄭等七州并所属
各州縣報稱於雍正四年正月初一初二十一十
三等日同雲密布瑞雪繽紛自五六寸起至七八
寸不等地土潤澤麥根深固將見豐年預兆大有
可書(臣)職任封圻幸逢嘉會不勝歡欣抃舞之至
所有豫省得雪日期理合繕摺奏
聞伏祈
睿鑒謹
奏
據奏新正瑞雪通省普被但朕聞河北三府雨雪尚欠
霑足
雍正四年二月二十一日河南廵撫(臣)田文鏡謹
奏為據實奏眀仰祈
聖鑒事伏念(臣)至愚極陋仰沐
皇上殊恩畀以廵撫重任夙夜冰兢實無一事敢於苟
且至於參劾屬員益自矢公矢慎必至不得不參
不敢不參之時方敢據實入
告如前任信陽州知州黃振國狂悖貪劣經(臣)糾參奉
旨審眀觧部關係匪輕於本年正月二十四日觧至省
城聽候審觧暫羈祥符縣監内緣黃振國於觧省
之時行至西平縣地方偶被車翻碾壊左手皮破
筋傷於進監之時尚流血水每日延醫調治禁卒
李玉見其左手帶傷即告知刑房王文輔隨寫報
呈呈報祥符縣知縣俞汝翼該縣詳報到(臣臣)即
批按察使撥醫加意調治務痊審觧在案不謂黃
振國之孫黃忠衡先因赴按察司呈保伊祖出監
未准機乘該縣文内有血流不止飲食不進字樣
輙赴按察司呈控刑書捏報重傷意在恣其凌虐
似有使令以輕報重致死滅口之情竟令承審各
官均罹不白之冤當據按察使沈廷正轉報到(臣)
隨批令該司飛提祥符縣暨刑書禁卒醫生嚴審
眀確併取捏報職名去後兹據两司審眀黃振國
帶傷入監是實而刑書混寫血流不止飲食不進
字樣該縣不親加查驗冐昧率轉亦屬情確開具
職名請參到臣除將祥符縣俞汝翼繕疏
題參外(臣)思報呈内字句駭人該縣不察竟爾率轉
雖屬一時疎忽然黃振國係奉
旨審眀之日觧京重犯與尋常事件不同似此溺職之
員若不亟為糾參非惟不足以折黃振國之心而
承審各官亦不能洗其致死滅口之迹(臣)亦幾無
以自白矣伏乞
皇上俯鑒其中委曲出於無可如何之勢竝非(臣)敢於
任性過刻致負我
皇上諄諄垂誡之
聖意也理合繕摺據實
奏眀仰祈
聖鑒至(臣)所參黃振國一案業經審眀現在繕疏具
題起觧赴部合併奏
聞謹
奏
朕幾曾命爾將應參者勿參耶此奏大竒
同日又
奏為據實覆奏仰祈
聖鑒事竊(臣)家人齎回(臣)恭謝
天恩竝報各幫糧船盡出豫境一摺奉有
硃批諭旨據奏漕船已出豫境然總俟抵通之日方可
定其輓輸遲速也朕意此項漕糧將來終歸至小灘
開兑而後妥欽此仰見我
皇上睿慮周詳無微不至(臣)何敢再為瀆
奏自干罪譴然(臣)蒙
皇上高厚隆恩非比尋常若眀知其中利弊故為緘默
(臣)罪益不容誅矣兹(臣)復查豫省漕糧向由衞郡
受兑自眀季移於直隸大名府屬之元城縣小灘
鎮康熙三十五年前撫臣李輝祖題請改復業蒙
俞允至康熙三十七年運丁張文安等叩
閽部議仍改小灘後撫臣李國亮又請改復奉
旨允行迄今二十餘年不復更改者總因小灘之不如衞
郡已經歷試而權其輕重也所以(臣)前奉
皇上有河南糧艘可否由漳河挽運之
聖諭(臣)遵即細加察訪若移水次於小灘每於交兑之
時運米就船既苦轉輸之不易攜銀就買又遭牙
戶之居竒且該地方百姓均係回教(臣)聞豫民運
糧至彼即坐歇樹下亦需鋪地錢數十文其餘勒
索益自可想而知是以(臣)不敢冐昧請改而仍循
舊例具
題者也至於衞郡至小灘内有水淺即艱於輓運之
處惟濬縣所属之屯子馬頭至老鸛觜一十八里
然每年淺阻皆由地方各官視為隔省之事遂致
互相推諉遲延貽誤今蒙
皇上天恩特將濬滑内黃三縣改歸豫省管轄所以今
歲起運雍正三年漕糧自受兑開行不及一月已
盡出豫境若夫抵通之遲早自出豫境之後惟在
直隸山東沿途地方文武各官照例催趲前進押
運官弁以及旗丁水手不致到處逗遛便可迅速
抵通則又非關衞輝與小灘受兑之故也(臣)不揣
冐昧據實覆
奏竝不敢故為堅執妄瀆
宸嚴伏乞
皇上俯賜鑒宥(臣)不勝悚惶兢惕之至謹
奏
但須有濟於事何在多言況早經䧏旨下部矣無庸此
番瀆奏
雍正四年三月二十日河南廵撫(臣)田文鏡謹
奏為恭報晴雨日期仰祈
聖鑒事竊(臣)伏查豫省所属地方自雍正四年正月初
一日起至二月十一日止所得雨雪日期業經(臣)
節次繕摺
奏眀兹復據各属報稱於本年二月二十一等日各
得時雨二三寸起至四五寸不等但(臣)查據通省
所属自入三月以來惟南陽汝寕二府所属各州
縣於本年三月初二初四等日復得時雨四五寸
起至六七寸不等四野霑足其餘各屬低窪地畆
雖尚多滋潤而高阜之處稍覺乾旱(臣)隨備檄通
行各属查有未得雨澤地方一體竭誠祈禱外(臣)
於本年三月初五日前赴彰德府會同學士何國
宗等覆勘河源於三月十四十五十六等日經過
地方得雨一二三寸不等然親見地土均未霑足
所有二麥待雨情形理合繕摺謹
奏
今歲雨澤朕觀天時景象只恐過多耳弗憂不足
雍正四年三月二十七日河南廵撫(臣)田文鏡謹
奏為敬陳覆勘水利情形仰祈
聖鑒事竊查彰衞懷三府所属各道河源據
欽差學士何國宗等業俱勘畢同副河(臣)嵇曾筠至省
與(臣)會議欲將彰衞等府所属百泉等水分别改
造通流濟運(臣)聽其講說似與
國計民生两有禆益故隨即畫題不謂何國宗等前
赴臨清去後(臣)准咨委員分往百泉等處勘估工
料沿河士民始知議定開穵改造河道無不驚恐
紛紛陳說利害當據地方各官轉禀到(臣)後承委
勘估工料之候補知府楊守知等旋省(臣)復細問
情由與各屬所禀無異(臣)隨令楊守知等親赴臨
清何國宗寓所分析回眀以便改題嗣據楊守知
等回豫稟稱何國宗等仍照原議未肯更改(臣)隨
詳悉具札致意與何國宗未敢冐昧具
奏兹(臣)接准部咨知何國宗等即將(臣)書内情節繕
摺具
奏荷蒙
皇上天恩俯允九卿議覆令(臣)等再行確勘虚衷秉公
妥議(臣)於雍正四年三月初五日自省赴彰德府
跪請
聖安何國宗等即將勘河之事轉傳
諭旨務湏公同虛衷妥議期於運道民生两有禆益毋
得各執己見竝宣諭地方官民各宜仰體
皇上重漕愛民至意不可以私意阻撓等因欽此欽遵
(臣)敬將
上諭隨處傳集官民逐字宣讀廣布
皇仁并令地方各官恭繕出示徧為曉諭當據沿河士
民俱各禀稱從前
欽差來勘之時竝未傳集我等曉諭亦未眀說作何更
改我等實未與知及委員來估工料我等始知定
議但洹河百泉如照依前議改造雖有分水之名
實無涓滴可灌地畆至於小丹河水勢每年伏秋
極為汹湧今斗門止寬一丈零四寸尚被水淹查
康熙五十五年六月内山水漲發由斗門閘直至
清化鎮西門勢甚迅猛今若再為加寬民命田廬
恐難保護今蒙
皇上天恩特傳
諭旨軫念民等
欽差覆勘斟酌料理我等不啻再生
聖恩浩蕩感激靡涯(臣)見士民莫不以手加額歡呼之
聲徧於四野此誠我
皇上念切痌瘝周詳指示之所致也兹(臣)會同查勘安
陽縣属之洹河自善應山發源流至高平村河上
有自東往西石橋一座内除東西两頭無水橋空
外餘計四十三空現在流水量長三十三丈河面
約寬一百餘丈橋之東北一百四十丈緊靠東崖
建有進水灌田石閘一座口寬一丈河灘上有順
水斜向西南石壩一道共長四十丈内沙淤二十
丈出土微高者止二十丈竝非攔河築壩截水斷
流臣再查現今河水通流濟運田高水低竝無涓
滴入閘每年農民當需水灌田之時於橋東第一
洞起至第十洞止沿河東邊壘石引水八分之一
已足灌溉餘俱暢流濟運若逼行遏入地畆己盡
為巨浸此前議拆去石壩另築挑水壩座實於漕
運無益徒費錢糧毋容議改者也(臣)復與何國宗
等細為查勘如民間需水之時東岸仍照舊給民
橋空十洞聽民順河壘砌石子引水灌田西岸橋
空三十三洞疏濬深通俱歸運道實屬官民两便
(臣)再查輝縣百泉之南两旁各有石堰一道開有
小口稱為仁義禮智信五閘各閘之旁皆有還河
閉住閘口泉水即從還河而入民間借水灌田之
後餘水復由還河而歸入大河仍濟漕運前議於
池南建石壩一道開三口門分為三渠官渠口門
寬一丈六尺民渠口門共寬八尺渠内仍照舊各
建五閘分灌民田但(臣)查水勢就下官渠居中口
面寬至一丈六尺中泓寬深勢必建瓴直瀉两旁
民渠西渠口面僅寬三尺六寸東渠口面僅寬四
尺四寸且仁字第一閘逼近分水之口非惟不能
遏水使高灌入民田并恐一經閘住官渠洩瀉勢
急又必去而復回是仁字一閘巳萬難灌溉何况
以下之田今議將民渠两處水口共再加寬二尺
仁義閘座從分水渠口下移聽民自便(臣)見地勢
漸低便可引水灌溉其舊有之五閘竝皆堵塞舊
堰之内各另築石堰一道使官渠之水不能旁洩
俱通流入衞於漕運大有禆益(臣)遵即會同何國
宗等合詞具
奏在案惟是河内縣所属之小丹河(臣)詳勘地勢細
察民情其進水石斗門有斷不宜加寬者然欲與
運道民生两有禆益總不如將小丹河之水盡入
衞河以濟運道而小丹河内東西民地查有秦董
二渠現在均可量為加寬分水灌溉不特上與漕
運更有禆益抑且永無後患民情俱各心安乃(臣)
與何國宗等虛衷秉公再三婉商惟副總河(臣)嵇
曾筠亦深以為然而何國宗堅執前議(臣)等因復
會同屢次確勘據清化一鎮竝各村莊士民每日
不下數百餘人紛紛禀說利害不謂何國宗竟置
若罔聞動輒怒形於色反加以阻撓二字查究姓
名緘民之曰以致士民盡皆股栗伏地哀懇似與
虚衷妥議之
聖諭未協而疏内
奏稱竝無異詞實非百姓果無異詞也然(臣)等仰體
聖懷竝不敢與何國宗彼此齟齬惟有從旁委曲勸觧
且即如(臣)等所議尚有何事未當何事不如前議
在何國宗亦不能指出惟口稱若不照依前議
皇上差我們這幾箇人出來做什麽就是九卿班上看
了我們也竟不是人了又向(臣)說據百姓說改不
得就依了他難道我們倒跟不上百姓等語(臣)思
運道民生均關
國計如果前議事屬可行即或民情多不樂從(臣)等
亦焉敢復有異議其如一經更改當伏秋山水漲
發竝非人力所能操縱民命田廬實有可虞現據
士民驚恐呼籲(臣)只得另議同副河(臣)嵇曾筠合
詞與何國宗等一併彙疏具
奏總之(臣)蒙
皇上特達之知畀以封疆重任復蒙
奏者也緣欽奉
上諭虛衷妥議事理謹將詳細確勘并另議情形繕摺
據實奏
聞伏乞
睿鑒謹
奏
何國宗等數人非朕傾心任用者不過使其查勘耳豈
即以其言為準爾等第各抒所見秉公籌議朕自有審
擇两端取中之道
同日又
奏為恭報晴雨日期仰祈
聖鑒事竊照豫省所屬地方自入三月以來惟南陽汝
寧二府所属各州縣得雨霑足其餘各屬自本年
三月初二日起至十六日止所得雨澤業經(臣)繕
摺
奏眀兹查據開封府屬之蘭陽等縣懷慶府屬之河
内等縣於三月十九二十等日復得時雨一二寸
不等又查據附省各州縣於三月二十六日又得
雨澤寸許雖四野均未霑足而麥苖得此微雨可
以滋長除各屬有無得雨容俟報到另摺具
奏外臣現在設壇率領各官竭誠祈禱并通行各屬
一體誠求所有豫省復得微雨日期理合繕摺奏
聞謹
奏
專事祈禱莫若修省吏治多有譏爾諱飾災眚但遇州
縣據實詳報者即欲加以參劾云云果若此豈為民上
之道萬萬不可切戒切戒
雍正四年四月初二日河南廵撫(臣)田文鏡謹
奏為恭報雨澤分寸暨桃汛水勢平穩情形以慰
聖懷事竊查豫省所屬地方自入三月以來所得雨澤
業經(臣)節次繕摺
奏眀兹(臣)續據各属報稱於本年三月二十六日各
得時雨自二三寸起至五六寸及霑足不等又據
省城暨附省各州縣報稱於本年三月三十日復
得時雨二三寸不等從此麥苖滋長豐稔可必除
離省路遠各屬同日有無得雨一俟報到(臣)再另
摺具
奏外所有豫省復得雨澤分寸理合繕摺奏
聞再(臣)伏查豫省黃河水勢今歲自入桃汛以來至三
月十五日止共長水自一尺起至二尺四五寸不
等除長落相抵外現今竝無長落一切工程堤岸
奏仰祈
聖鑒謹
奏
近日以來畿内雨水過多朕心甚為憂虞
雍正四年四月初十日河南廵撫(臣)田文鏡謹
奏為恭報雨澤霑足情形以慰
聖懷事竊(臣)伏查豫省所屬地方近據各屬陸續報稱
自雍正四年三月三十日起至四月初十日止連
日同雲密布甘霖大沛高下地畆竝皆十分透足
二麥可必豐收秋禾足滋茂植黃童白叟莫不歡
呼踴躍感頌
歡欣抃舞之至所有豫省得雨霑足二麥暢茂情
形理合繕摺奏
聞謹
奏
覽豫省霑足情形朕懷深慰直隸地方未免雨澤過多
於二麥尚屬無妨秋禾則甚有礙朕所以憂虞莫釋也
豫撫田文鏡性情僻闇信用僉邪賢否倒置謹
擇其尤甚者恭摺上
聞若上蔡知縣張球本屬市井無賴因將烏姓幕賓
薦於廵撫衙門藉此招搖恐嚇同官撫臣信為
心腹委署光州勒借息縣知縣邵言綸銀一千
两邵令止給五百两未滿所欲即揭參邵令日
耽詩酒一任櫃書重等查邵令竝無詩酒之事
所追重等係市中所用竝非櫃等又因查固始
縣倉榖勒索知縣汪諴餽送不遂即指汪令與
鹽店換錢買榖一事誣為借錢縱商小秤鹽商
送張球銀八百兩求免掛參後田文鏡附參商
名張球始吐原銀查汪令實係換錢竝非借錢
所追小秤係歷年舊秤竝非因借錢減小聞汪
諴居官才守兼優而撫臣信誣參革賢否倒置
莫甚於此懇乞
皇上密敕撫臣將張球拏問將汪諴昭雪則公道彰
而人心勸矣謹
奏
雍正四年四月初五日
有人具此一奏發來汝看汝之居心不肯負恩欺朕原
可確信不疑至若汝之屬員負汝欺汝與否則未可定
也蓋用人最不宜護短聽言尤不宜偏信如上蔡令張
球覽此參摺更訪之他處似一僉邪劣員汝或被其簧
鼓不自覺知耳今當加意體察據實奏覆朕往往見清
正大臣於妻子家人屬員親友間或牽於溺愛受譖愬
而無疑或比於私誼被愚弄而不悟致冐不眀之譏因
招敗檢之累者不可枚舉不寧惟是即年羹堯從前朕
亦何嘗不被所誑惑一旦覺悟即宜果決切勿執迷以
求文飾自謂我何得有錯云云横此偏見於胸中則其
害至不可勝言矣況又非親非友何故以清潔一身甘
被其汚而受衆人之謗耶爾等當取法乎朕虚公省察
務别真偽倘誤信一二匪人所繫實非淺鮮朕操生殺
予奪之柄利害榮辱可判於目前而臣工之是非邪正
兼關其千秋後世名節尚不能得奉公持正致身為國
者幾人爾等之屬官下吏中豈易邂逅一心一德同休
共戚之儔乃魚目混珠燕石擬玉以自蔽其聰眀何哉
朕此論發前人所未發爾等封疆大吏膺激揚舉錯之
責當觸目警心以為終身誦誌之勉之
夫可信者非人而何故語云始吾於人也聽其言而信
其行不可信者非人而何故續云今吾於人也聽其言
而觀其行於此持衡稍不均平則失之毫釐謬以千里
難言知人用人之道矣
雍正四年四月二十七日河南廵撫(臣)田文鏡謹
奏為遵
旨據實覆奏仰祈
聖鑒事竊(臣)齎摺家人回豫恭捧
皇上硃批奏摺一扣欽奉
諭旨到(臣臣)跪讀之下不勝悚慄憂懼乃蒙
皇上天恩不即嚴加治罪
特將原摺
賜(臣)細閱復荷
聖慈於萬幾之暇親灑
宸翰發千古帝王所未發之奥義竝密授(臣)以用人之
祕
旨多方訓誡諄切提撕(臣)何人斯而仰厪
天心一至於此不禁愈思愈感愈感愈泣數日之内聲
淚俱無(臣)惟有終身頂誦時刻警心以仰副我
皇上生成之隆恩於萬一耳兹(臣)伏查參奏各款遵即
秉公密察謹逐一據實為我
皇上陳之(臣)两任布政使原無幕友嗣蒙
皇上天恩畀(臣)廵撫重任政務殷繁必得一人撿查簿
書因有浙江人烏思道係(臣)素所認識聞伊覓食
上蔡(臣)隨延至(臣)署實非張球所薦且(臣)所延之
烏思道不過令其查對文移核算錢榖而巳至於
機密大事以及進退人材俱係(臣)親自裁決不但
不與之參酌竝不令其與聞查上蔡縣知縣張球
(臣)自到布政使任時即知其人才具操守均有足
取前經(臣)委署光州今又委署陳州詳革陋弊政
聲俱優訪之本任與署任内民情俱各愛戴似此
賢員通省不過數人(臣)為
國家用人起見所以屢次
奏請竝不敢阿私所好顛倒是非如果張球略有招
搖恐嚇之事誠如
聖諭又非親非友何苦甘被其汚自虧名節即係(臣)之
至親嫡眷(臣)亦不敢少徇私情不加參劾今(臣)密
訪張球實無藉此招搖恐嚇同官之事其前向邵
言綸借銀五百两(臣)於糾參邵言綸之時即訪知
此事適值張球因公在省面加詰訊據張球禀稱
從前與邵令同寅相好暫為通融已經還清因而
未經參處(臣)亦不敢不據實覆
奏又查息縣知縣邵言綸不特日耽詩酒抑且止知
課孫一切吏治竝皆廢弛固始縣知縣汪諴(臣)訪
知到任三日即乘小轎親拜鹽商借貸銀两地方
一切陋弊竝不革除實非有才有守之員況邵言
綸汪諴俱係(臣)親自訪聞(臣)因重等小秤未獲恐
無憑據密飭南汝道陳世倕親誼該縣督同署光
州上蔡縣知縣張球先行查審追出重等小秤竝
借錢小摺經南汝道取有確供詳覆事皆確鑿而
陳世倕張球始行補揭如謂張球因索借不遂捏
款妄揭即不應在(臣)訪實行查之後矣(臣)賦性雖
愚尚不至毫無覺察況蒙
皇上隆恩任大責重凡事慎之又慎詳之又詳豈敢任
人指使依樣葫蘆再查鹽商求免掛參許送張球
銀八百两(臣)細加察訪實屬風影無憑鹽商姓名
皆(臣)先訪得實張球安能摘除但(臣)細閱摺内指
斥張球為市井無賴此人必係進士出身邵言綸
汪諴俱係己丑進士或與此人同年亦未可知再
查邵言綸汪諴經(臣)於本年正月二十一日
題參果有冤抑此人何不蚤為摺
奏而必於本年四月内乘參革信陽州知州黃振國
觧京質審之時具
奏而黃振國亦係己丑進士眀則與邵言綸汪諴辨
冤暗則欲擾亂黃振國審案故施其烘雲托日之
技以見(臣)所參各官俱不足憑我
皇上眀竝日月無微不照而此人尚敢肆其姦狡巧為
攻擊自難逃於
聖眀洞鑒之中但屢蒙
皇上特頒諭旨觧散朋黨諄切垂誡至再至三若瞻顧
同年徇私捏
奏竝非出於至公實皆由於私黨伏祈
皇上詳察(臣)思我
皇上求賢若渴賞善懲姦況今捐例已停將來科甲自
多若此懷私挾詐朋比為姦則嗣後科甲之員萬
一貪汚苟且督撫諸臣斷不敢再為
題參矣至上蔡縣知縣張球可否容(臣)繕疏
題參觧任以與邵言綸汪諴竝黃振國俞汝翼各案
伏乞
皇上特簡廉眀公正大臣來豫一竝審眀庶邪正不致
混淆而(臣)心亦得以自白矣緣欽奉
皇上密諭事理合將虚衷秉公體察情形據實覆
奏仰祈
聖鑒(臣)不勝惶悚待罪之至謹
奏
朕念汝秉性直慤恐過於信人致被姦偽之徒所惑耳
今據奏陳邵言綸汪諴等事皆確鑿可憑前言悉出悠
悠讒譖之口誠如是張球亦何罪之有自可無庸列彈
章也竝據乞請欽差來豫審眀各案以辨别邪正兼白
汝心必令水落石出涇渭判然庶幾造言捏奏亂朕耳
目之輩知所警惕此意亦是但身為大臣凡事湏公聽
竝觀不可絲毫袒護倘此案情節不無疑竇則外間物
議亦非無因恐將來敗露汝之聲名所係猶小而朕用
人當否攸關甚巨汝宜再思若斷然不疑即行具奏朕
當遣大臣來豫審眀也
同日又
奏為據實覆奏仰祈
聖鑒事竊(臣)前奏恭報晴雨一摺欽蒙
硃批諭旨到(臣)跪讀之下不勝感激涕零慚悚無地伏
念(臣)蒙
皇上天恩至深至重凡有關於民生休戚之事無不據
實具
奏况地方被災關係綦重非惟不敢隱匿實係不能
隱匿之事設或黎民阻飢隱而不
奏小則流離失所散走四方大則相聚為匪莫可究
詰且豫省逼近京畿
皇上眀竝日月無微不照而往來
欽差又復絡繹不絶一經上
聞不特有干
國法抑且實招民怨(臣)雖至愚豈竟不知利害而甘
心自陷也兹(臣)復加細查於雍正三年四月内當
二麥告登之時(臣)因春間雨水稀少誠恐各屬隱
匿災傷或捏詞混報隨密委賢員分路確查并飭
各該府州據實查報去後惟禹州屬之密縣沙土
高地實止三四分收成其餘低窪地畆俱有五六
分收成而知縣莊歆欲妄邀民譽捏稟所屬地方
二麥竝無顆粒(臣)恐前委之員查報不實以致窮
簷疾苦無可控告隨另委把總徐瑤密赴該縣四
題參又因其係一忠厚書生尚未具文詳報情有可
原隨即面加嚴飭而莊歆亦自知虚妄俯首認過
今蒙
聖恩垂誡(臣)亦不敢不將此事據實覆
奏又(臣)覆
奏會勘水利一摺(臣)實愚昧無知一時誤書不避嫌
怨不務虚名等字又蒙
皇上天恩多方訓誡(臣)惟有恪遵
副
皇上諄諄垂誡之
聖意於靡盡耳又(臣)具奏恭報雨澤暨桃汛水勢一摺
(臣)伏讀
聖諭仰見我
皇上睿慮深遠敬慎圖維既厪保赤之懷復抱如傷之
念(臣)職任封疆敢不竭誠仰體敬謹預防至於黃
河水勢目今俱已歸槽(臣)前
奏被水貧民亦現在詳察賑恤不致失所再(臣)伏查
豫省所属地方自四月初十日起至十七日止天
氣晴眀於十八日酉戌二時雖復䧏雷雨旋即晴
霽二麥盡皆秀實秋禾雜糧業已布種發生俱各
十分茂盛大有可期士農工賈莫不歡呼踴躍咸
頌
皇上至誠所感自必上契
天心近京地方諒己晴霽不致上厪
聖懷也所有微(臣)感激悔過私忱理合繕摺覆
奏仰祈
睿鑒謹
奏
覽
雍正四年五月十五日河南廵撫(臣)田文鏡謹
奏為據實覆奏仰祈
聖鑒事竊查豫省沿河十四州縣大堤以内灘地被水
情形業經(臣)繕摺
奏眀内除滎澤縣查眀竝未被水無庸賑濟外其餘
各屬被水輕重不等而大堤以外所種二麥十分
豐稔且又蒙
皇上隆恩特發帑金將沿河州縣南北两岸大堤增卑
培薄現在興工儧築凡年力精壯之人俱可赴工
力作覓取工價餬口(臣)前令布政司動撥雍正三
年耗羡銀三千兩遴委幹員協同該地方官查眀
大口照依榖價每名給榖二斗折銀八分小口每
名給榖一斗折銀四分内有老弱實在不能傭工
之貧民著再量為加賑去後今據各委員報稱查
眀大口窮民一萬四千一百四十二口小口窮民
六千九百九十一口遵照分别散賑訖共計動賑
過銀一千四百一十六两零餘銀仍繳還司庫歸
款外現今乏食貧民均沾實惠俱各得所竝無一
夫稍有未獲但(臣)伏查堤内地畆原属河灘最為
窪下惟秋間高糧不虞水淹至於所種二麥若春
間雨少收割之後河水始長可以加倍豐收如尚
未收割一遇水發即被淹没此亦地處河濱每年
伏秋勢所不免况所納錢糧較之堤外地畆科則
亦甚減少而有糧灘地合通省計之亦不足百分
之一所以歷任撫臣即遇水淹之時不特不敢
題報災傷抑且從未賑恤撫藩衙門竝無蠲免緩徵
成案今若一經冐昧具
題將來小民以此為例略被水患即執詞呼籲期望
題請(臣)愚以為被水百姓既經賑恤較之從前已逾
格外即或成災亦止應密飭各州縣將新舊錢糧
或暫緩時日酌量催徵似不便恭疏
題報以致小民無厭之求也所有查眀被水窮民大
小口數暨賑過銀两數目理合繕摺覆
奏仰祈
聖鑒謹
奏
朕但令不隱災耳未令報不應報之災也何用瀆陳如
許繁文
同日又
奏為恭報二麥收成分數以慰
聖懷事竊查豫省今歲二麥總由四月内甘霖普䧏遂
使麥穗秀實竝皆豐收現今通省二麥俱已登場
兹據開封彰德衞輝懷慶四府所属各州縣報稱
沙土地畆并工本缺乏人力不齊之地亦有六七
分收成至力勤而地畆好者足有九分收成又據
歸德河南南陽汝寕四府所属暨汝鄭陳許禹光
陜七州并所属各州縣報稱收成自八九分起至
十分不等(臣)復詢之老農皆云十餘年内未有如
今歲之豐稔每年四月内亦未有如此透雨所收
麥粒亦未有如此肥碩日來新麥入市糧價皆已
平減老幼歡欣遐邇胥慶(臣)前蒙
皇上硃批諭旨此等俗談何必屢書於奏牘欽此欽遵
然(臣)伏思雨暘時若年登大有實賴
皇上一人有慶(臣)職任封疆欣逢嘉會不勝歡忭踴躍
之至所有豫省今歲二麥收成分數理合繕摺奏
聞謹
奏
朕為豫民喜兼亦為汝慶幸也切毋高興肆志更宜加
敬加慎以仰承
天貺勉之
雍正四年五月十九日河南廵撫(臣)田文鏡謹
奏為
聖恩浩蕩圖報愈難謹瀝丹誠仰祈
睿鑒事竊(臣)齎摺家人回豫恭捧(臣)前奏遵
旨據實覆奏一事欽奉
硃批諭旨到(臣臣)隨反復跪誦不勝鏤心刻骨血淚凝
膺伏念(臣)自愧庸愚仰蒙
皇上天恩畀以封疆重寄任事以來毫無寸長報效乃
屢因人言嘖嘖以致上厪
聖懷(臣)每自思維無適而可不謂疊荷
聖恩有加無已既矜全於格外復
教導以多方(臣)何人斯而仰沐
恩慈一至於此惟有夙夜匪懈愈竭公忠以仰報我
皇上天高地厚之隆恩於萬一耳又(臣)具
奏二麥秀實一事欽奉
硃批諭旨直省二麥之豐實属罕覯今歲誠可慶幸欽
此(臣)伏讀之下不勝歡欣踴躍因思豫省二麥竝
皆十分豐收而直省所屬更係罕遇之年似此時
和年豐太平有象是誠仰賴我
皇上恩膏普被至誠感孚之所致也理合繕摺覆
奏仰祈
聖鑒謹
奏
正值二麥登場之候奈近日隂雨連綿淋漓不止農家
礙難曬揚深為可慮
雍正四年五月二十九日河南廵撫(臣)田文鏡謹
奏為恭請
陛見以伸犬馬私忱事竊(臣)一介庸愚荷蒙
皇上知遇隆恩由侍讀學士畀任藩司擢授廵撫屈指
已經三載雖咫尺
天威羹牆如見而一種犬馬戀
主私忱無能暫觧於寤寐况封疆責任事關重大愚昧
如(臣)若不恭請
皇上親賜指示豈能措置咸宜前經(臣)節次
奏請未蒙
聖恩俞允依戀彌深兹幸今歲豫省二麥十分豐收民
俱樂業奏銷秋審两案已經完結而南北两岸大
堤又復荷
犬馬積年戀
主之誠亦得稍展於萬一矣所有微(臣)感激依戀私忱
理合繕摺奏懇
天恩伏乞
睿鑒謹
奏
六七两月正當盛暑之時況伏秋二汛關係甚重豈可
擅離地方入覲之行俟十月間再定
雍正四年六月十一日河南廵撫(臣)田文鏡謹
奏為恭謝
天恩仰祈
聖鑒事雍正四年六月初十日據(臣)家人齎回
皇上硃批奏摺到(臣臣)隨悉心反復跪誦感
恩之涕不覺自零伏念(臣)受
恩深重圖報殊切故(臣)自抵任迄今毋論大小事件莫
不小心翼翼凛惕冰淵竝不敢私毫苟且亦不敢
任性偏執而一點其難其慎秉正無私之血誠不
特(臣)可以自信并可以仰邀
聖鑒質之
天地者也至於尚氣之處(臣)屢蒙
聖恩諄切訓誡(臣)敢不痛自刻責竭力悛改惟是(臣)自
幼竝未讀書雖敬謹敷陳而戅直之氣已不覺溢
量以仰副我
皇上諄諄垂誡之
聖意於靡盡耳遵將挾私情節另摺具
奏外所有微(臣)感激私忱謹繕摺
奏謝仰祈
聖鑒又(臣)覆
奏二麥一事欽奉
硃批諭旨正值二麥登場之候奈近日隂雨連綿淋漓
不止農家礙難曬揚深為可慮欽此(臣)伏讀之下仰
見我
皇上軫念民生如同保赤而至誠所感自必上契
奏并將原摺一併恭繳謹
奏
覽
同日又
奏為據實奏
聞仰祈
聖鑒事竊(臣)以一介庸材至愚極陋仰蒙
皇上特達之知畀以封疆重任兢兢業業凛惕冰淵故
凡有關於吏治之事無時無刻莫不留心體察惟
以其人之賢否是憑從不分别正異两途故自抵
任迄今經(臣)保舉者儀封縣陞任知縣袁珂等一
十九員經(臣)參革者陳留縣知縣沈銘慎等二十
二員其中旗人漢人科甲捐納紛然雜出而(臣)實
未計及其人係何處籍貫何項出身如係才守兼
優之員即與(臣)素有仇隙(臣)亦不敢不舉豈敢妄
參如其人劣蹟昭彰即係(臣)之至親嫡眷(臣)亦不
敢不參豈敢妄舉然而一點犬馬報
主之微誠臨事詳慎之苦衷惟賴
皇上察(臣)愚忱而已(臣)查信陽州知州黃振國狂悖貪
劣實出異常(臣)於雍正三年十一月内訪確
題參自摘印之後不但州民稱快而通省亦復帖然
毫無異詞突於雍正四年二月内豫省忽造浮言
從此各處紛紛傳說或言(臣)不容讀書之人在豫
省做官或言(臣)欲將黃振國致死滅口如此物論
不一而足豫省如此京師可知(臣)見黃振國姦險
狡猾恐其觧京質審無人質對捏詞狡辯於訊審
之時令其親筆寫供畫押存案内有收吕遜投拜
門生一欵(臣)因參後又訪係拔取案首是實受賄
屬虚不敢偏執隨於疏内聲眀其餘各欵竝皆有
贓有證事事確實至於報病一節(臣)於
題參祥符縣知縣俞汝翼疏内業經備細叙眀己久
在
聖眀洞鑒之中矣(臣)查黃振國係己丑進士竝不料(臣)
於本年正月内所參汝寕府知府張玢固始縣知
縣汪諴息縣知縣邵言綸俱係己丑進士在(臣)實
出之無心而伊等同年弟兄一時被劾不無徇私
袒護但屢蒙
皇上特頒諭旨觧散朋黨至再至三凡為臣子者自應
仰體
聖懷洗心滌慮一皆出於至公若復瞻顧同年徇私羣
起妄議則嗣後科甲之員如有貪汚苟且督撫諸
臣斷不敢再為
題參矣總之(臣)賦性甚愚受
恩極重心意之間惟知仰
皇上一人愛敬之誠亦惟知有
皇上一人不但不敢偏執已私抑且不敢絲毫欺誑今
忽造此讒謗浮言欲為同年洩忿陷(臣)負
君不公之罪雖(臣)之聲名所係最小而
皇上用人之當與否攸關甚鉅伏乞
皇上隆恩特簡廉眀公正大臣來豫將黃振國俞汝翼
張玢汪諴邵言綸各案一併審眀或容(臣)將各案
官犯卷宗觧送赴京
敕法司就近質審如(臣)有私毫懷私偏抑乞治(臣)重罪
以警不公庶邪正不致混淆而(臣)心亦得以自白
矣所有挾私造言情節(臣)不敢不繕摺奏
聞伏乞
皇上睿鑒施行謹
奏
田文鏡此奏是浮言嘖嘖朕亦聞之此風何可滋長著
侍即海夀史貽直前往河南將黃振國等各案逐一覆
審具奏
同日又
奏為恭報秋禾暢茂情形以慰
聖懷事竊查豫省所属各地方自本年四月内甘霖大
沛之後不時間有雨澤所種高糧蚤榖蚤黍以及
棉花芝麻等物竝皆十分暢茂其麥後所種晚禾
亦俱各青葱遍野大有可期現今通省各州縣市
中糧食日益充盈婦子恬熙民皆樂業(臣)職任封
疆不勝歡忻踴躍所有豫省秋禾暢茂情形理合
繕摺奏
聞仰祈
聖鑒謹
奏
誠属可喜可慶之事深慰朕懷更宜加勉吏治以敬迓
天庥
同日又
奏為據實覆奏仰祈
聖鑒事雍正四年六月初九日據(臣)家人齎回
皇上硃批奏摺到(臣臣)跪讀之下仰見我
皇上敬
天愛民無時不厪諸
睿念而謭劣如(臣)又復荷
聖恩諄切垂誡眀白指示(臣)不勝慚悚感激涕泗交零
惟有諸事竭誠仰體小心敬慎念兹在兹愈切冰
淵以仰報我
皇上高厚隆恩於萬一耳再(臣)伏查豫省今歲二麥曾
有數處送到两岐者祗因各属不諳盡將麥本掐
去僅存麥穗誠恐難免不敬之罪是以未敢冐昧
恭
進此係(臣)一時疎忽不能預為曉諭所致咎實難辭
伏乞
皇上俯賜鑒宥(臣)無任悚惕之至所有微(臣)未敢恭
進瑞麥緣由理合繕摺具
奏仰祈
聖鑒謹
奏
知道了
雍正四年六月二十一日河南廵撫(臣)田文鏡謹
奏為遵
旨密奏仰祈
聖鑒事竊查社倉一事(臣)前在布政使任内時即仰體
皇上念切民依之
聖懷勸諭所属各州縣設立社倉勸民量力捐輸并公
舉社長以司出入嗣蒙
皇上天恩畀以廵撫重任(臣)復欽遵
諭旨見有好府州縣各官暗暗勸諭令其實力奉行毋
得強勒擾害所有雍正二年勸捐榖石業經(臣)繕
摺奏
聞兹據布政使費金吾詳稱查據開封等八府所属暨
陳許等七州竝所属各州縣彙禀雍正元年分共
勸捐榖三千七百六十二石零雍正二年分共勸
捐榖五萬三百二十五石零雍正三年分共勸捐
小麥七十九石零粟榖五萬四千六百一十九石
零又贏餘榖四十六石零出借加息榖九百三十
四石零以上三年共本息勸捐麥榖十萬九千七
百六十七石零分立社倉七百九十八座(臣)復密
訪各属或自行倡捐或聽民樂輸俱係社長董司
其事竝無擾害強勒之處至將來秋收另有勸捐
榖石(臣)再按年另摺奏
聞外遵將各属實在捐貯榖石竝設立社倉數目分析
年分一併繕摺密
奏伏乞
皇上睿鑒謹
奏
據奏社倉粟榖已積有十萬餘石殊属可嘉此事甚不
易為爾以何術鼓舞勸導遂肯聽從樂輸至於如是實
為他省所罕聞但從前楊宗仁行之楚地雖已稍有頭
緒而頗著強廹之名朕隨經嚴加飭諭矣爾其勉力善
為之萬勿因蒙褒奬反致稍涉逼勒形迹
同日又
奏為恭報雨澤併秋禾暢茂情形以慰
聖懷事竊查豫省所属各地方自本年四月内甘霖普
䧏二麥登場之後迄今雨晹時若民安物阜兹據
開封等八府暨陳許等七州併所属各州縣陸續
報稱五月内不時間有時雨足資種值又自六月
初四初五初七初九十二十四十五十六十八十
九二十等日或通省同日得雨或數處獨沛甘霖
四野均沾入土透足現今高糧蚤榖蚤黍以及花
豆芝麻等物盡皆吐秀其餘晚榖晚黍亦俱各十
分暢茂大有可期民情胥悦此誠仰蒙我
皇上愛養黎元上格
穹蒼之所致也(臣)職任封疆不勝歡欣凜惕所有豫省得
雨日期竝秋禾暢茂情形理合繕摺具
奏仰祈
聖鑒謹
奏
禾稼雖云暢茂未届秋成何敢言喜如二麥之己登則
朕懷欣幸筆不能罄也
同日又
奏為恭謝
天恩仰祈
聖鑒事竊(臣)前奏恭請
陛見一摺欽奉
硃批諭旨六七两月正當盛暑之時況伏秋二汛關係
甚重豈可擅離地方入覲之行俟十月間再定欽此
(臣)跪誦
温綸仰見我
皇上睿慮周詳無微不至但(臣)何人斯而仰沐
聖主垂憐一至於此似此浩蕩
隆恩(臣)即捐糜頂踵亦難圖報涓埃豈敢因時當盛暑
稍萌自逸之念況(臣)由布政使至廵撫屈指已經
三載而一種犬馬戀
主之誠實無能暫觧於寤寐今既奉有伏秋二汛關係
甚重之
聖諭(臣)敢不愈加小心竭力防護伏乞
皇上弘慈容(臣)於十月内武闈事竣再為繕疏
奏請
恩賜俞允則感荷
聖恩(臣)益矢之生生世世矣所有微(臣)感激私忱理合
繕摺
奏謝伏祈
聖鑒謹
奏
臨期奏請候朕裁酌凡事不必預定
雍正四年七月初九日河南廵撫(臣)田文鏡謹
奏為據實覆奏仰祈
聖鑒事雍正四年六月二十八日據(臣)家人齎回(臣)恭
報秋禾一摺欽奉
硃批諭旨誠属可喜可慶之事深慰朕懷更宜加勉吏
治以敬迓
天庥欽此(臣)伏讀之下仰見我
皇上愛養黎元有加無已而至誠所感自足上契
天心所以直省地方旋即晴霽二麥不甚減收秋禾亦十
分茂盛從此五風十雨四海九州歲歲必多竒異
嘉苖以昭
聖主之仁以彰
盛世之瑞也兹(臣)伏查豫省秋禾自連得雨澤之後於
雍正四年七月初一日復沛甘霖四野流膏無遠
弗届所種早榖早黍以及高糧棉花等物竝皆秀
實旬日之内可以盡獲豐收其餘晚榖晚黍亦無
不十分暢茂大有可期羣黎歡忭婦子恬熙臣職
任封疆恭逢嘉會敢不夙夜黽勉敬迓
天庥以慰
聖懷謹此繕摺覆
奏仰祈
睿鑒謹
奏
朕之秉性於未來事從不敢預先期必惟恒持誠敬二
字静聽
天命覽此等奏惟以手加額仰空祗肅而已即欣幸之念
亦未嘗輕萌也爾等封疆大臣當默識朕意
同日又
奏為恭報伏汛水勢平穩情形以慰
聖懷事竊查豫省黃河水勢前據陜西署寕夏府事水
利同知王佩璁報稱雍正四年六月初四日黃河
水長二尺(臣)隨嚴飭道廳印汛各官率領兵夫住
宿堤上加意防護幸保無虞今查自本年六月初
一日起至七月初九日止共長水自二三寸起至
二尺一二寸不等除長落相抵外現今已届立秋
水勢有消無長一切堤岸工程俱各平穩理合繕
摺奏
聞再(臣)查南北兩岸增卑培薄堤工經副河(臣)嵇曾筠
同(臣)節次嚴催勒限上緊堅築竝遴委標員不時
查催現今共計做過工程已足八分之數其餘未
完二分的於秋汛前後均可一律告竣誠恐上厪
聖懷合併奏
聞謹
奏
覽奏水勢平穩情形朕懷深慰秋汛尤屬緊要務湏加
謹防護以保無虞
雍正四年七月十九日河南廵撫(臣)田文鏡謹
奏為捏傳
諭旨鼓惑聽聞不敢不
奏仰祈
聖鑒事竊查信陽州參革知州黃振國狂悖貪劣實異
尋常(臣)訪聞既確於雍正三年十一月據實糾參
欽奉
皇上諭旨令(臣)觧部質審不謂竟有大膽姦徒捏造
諭旨一道在汝寕府所属地方傳播惑衆(臣)於雍正四
年四月内即有風聞或云傳自汝寕府郡城或云
出自汝寕府城内武職衙門(臣)因事無確據且未
得見一紙不知所造是何浮言不敢冐昧入
告時值汝南道陳世倕在省署理按察使印務(臣)隨飭
令密查確訪務將捏造之言鈔錄具報去後今據
陳世倕呈據署汝寕府知府馬騆申據信陽州吏
目管朝翰申稱聞得本州訓導宋鑣處有鈔傳一
紙隨差役取來鈔錄呈送其宋鑣不知何處鈔傳
湏問宋鑣便知等情轉報到(臣臣)接閱之下不勝
驚駭因伏思我
皇上眀竝日月無微不照無遠不周如(臣)所參黃振國
以及張玢等各案果有誣枉難欺
聖眀洞鑒
皇上即當治(臣)以莫大之罪豈止
諭旨嚴飭乃敢預造浮言轉相傳播惑亂聽聞所關甚
大(臣)雖不知此鈔出自何人若再從宋鑣名下逐
一究追當有著落(臣)因事關捏造
諭旨不敢冐昧亦不敢不據實密
奏除將鈔傳恭繕
進呈
御覽外理合具摺奏
聞伏乞
睿鑒施行謹
奏
海夀史貽直將此摺帶赴豫省一併嚴查審擬具奏
雍正四年七月二十二日河南廵撫(臣)田文鏡謹
奏為據實覆奏仰祈
聖鑒事雍正四年七月初十日據(臣)家人齎回(臣)恭報
雨澤併秋禾暢茂一摺欽奉
硃批諭旨到(臣臣)伏讀之下仰見我
皇上聖德崇謙
睿慮周詳無微不至無遠勿届然而至誠所感
天和自必立應兹(臣)伏查豫省所属各地方自雍正四年
四月内至七月初一日止甘霖疊沛稼穡繁興今
又據各属陸續報稱於本年七月初二初八初九
十一十四十五十六十七等日復得時雨四野均
沾現今早禾己經收穫晚禾亦皆十分暢茂豐年
可期(臣)俟秋成後查眀分數再為繕摺奏
聞再豫省今歲伏汛業經(臣)繕摺
奏眀今復查自七月初一日立秋起至十六日止黃
沁二水每日所長不過數寸暨一尺有餘即於十
七日漸次退落現今各處共長水四五尺不等一
切工程俱各平穩倘蒙
皇上福庇秋汛一如伏汛則沿河士民可以各安衽席
共樂昇平矣所有秋汛水勢情形合併具
奏以慰
聖懷謹
奏
覽奏早晚禾稼豐茂工程平穩各情形深為慰悦但朕
心意之間只覺今歲秋汛似有可虞目下正當水勢長
落不定之際汝與嵇曾筠其協力同心謹防毋忽
同日又
奏為據實奏眀仰祈
聖鑒事竊(臣)伏查信陽州參革知州李廷基揭報唐縣
參革知縣關敶行賄一案(臣)於雍正二年六月内
在布政使任時委李廷基盤南陽府倉庫錢糧關
敶因該縣有官隱墾地五百七十餘頃未經造報
不敢將地畆底冊送出查核完欠於雍正二年六
月二十六日餽銀三百两求免概不清查李廷基
即於本日連餽銀印信手本并銀三百两禀首到
(臣)又具文通報蒙前撫(臣)石文焯批司確查(臣)即
檄令南陽府會同汝寕府確查詳報去後關敶自
知餽銀情罪不敢置辯一詞嗣據南陽府知府何
煜詳揭到(臣臣)查豫省隱地己蒙
皇上格外加恩寬其已往俱令造報當年陞科而關敶
所隐地畆於詳揭後未經參革之前亦即造冊報
眀若再將隐地一併詳參誠恐枝牽蔓引難以歸
結所以止據現首之銀两并南陽府知府何煜詳
揭虧霉行賄繕疏
題參嗣因學(臣)王國棟到豫傳奉
聖諭令(臣)據實直奏(臣)遵將關敶行賄實情據實
奏眀荷蒙
皇上天恩將(臣)奏摺
特命廷臣閱看後經(臣)審眀具
題復將其中前後情節繕摺具
奏仰蒙
硃批諭旨應如是辦理其中情節已悉欽此嗣奉部駁
又經(臣)於審題之時繕摺具
奏欽奉
聖諭内外朕視為一體惟理是從但湏秉公審斷反覆
究詰其理愈眀部駁亦復何害所奏知道了欽此(臣)
跪讀之下仰見我
皇上至聖至眀至公至當(臣)敢不恪遵
聖諭秉公辦理今復奉部駁關敶既無虧霉又無送冊
不全何肯餽送銀兩眀係李廷基向鄭之傑說眀
求索以致關敶餽送銀两後因關敶要詳報停徵
李廷基心虚始行出首承審各官竝不審出實情
徇情開脱行(臣)另委賢員務將實情審出一併妥
擬等因到(臣臣)查事之虚實全憑確證關敶行賄
原為隱地今部臣因未經參出輾轉駁查而李廷
基之求索竝無確據似難懸擬但此案已經(臣)三
次具
題(臣)伏查定例内開若駁至第三次該督撫不酌量
情罪改正將承審各官該督撫一併交與該部議
處等語所有關敶行賄隐情業經(臣)節次
奏眀已久在
聖眀洞鑒之中矣今若因部臣屢次駁詰欲避固執原
題之處分迎合更改(臣)即辜負
聖恩罪何可逭所以(臣)寕甘例議竝不敢私毫欺隐自
干重處除將李廷基擬以不應關敶仍照原擬恭
疏具
題外不得不將前後實情再為覆
奏仰祈
聖鑒謹
奏
關敶行賄一案業經徹底眀悉何用更為重絮即無此
奏於該部議覆時朕亦自有酌奪
雍正四年七月二十六日河南廵撫(臣)田文鏡謹
奏為據實奏眀仰祈
聖鑒事竊(臣)荷蒙
皇上天恩簡畀豫撫以來兢業凛惕從無一事敢於苟
且亦無一字敢於欺隐故前參信陽州知州黃振
國等各案(臣)敢於繕摺具奏仰懇
聖恩欽差部臣來豫質審兹(臣)伏查上蔡縣知縣張球
前因息縣參革知縣邵言綸借銀五百两(臣)先聞
知此事適張球因公在省(臣)隨面加詰訊據張球
稟稱從前與邵令同寅相好暫時通融已經還清
因而未經糾參嗣奉
聖諭令(臣)秉公體察(臣)查張球借銀還銀是實竝無藉
此招搖恐嚇同官之事隨一面繕摺據實覆
奏至於應否
題參恭請
聖諭蒙
皇上硃批諭旨誠如是張球亦何罪之有自無庸列之
彈章也欽此(臣)受
恩深重固不敢仰欺
皇上亦不肯為属員所欺(臣)因張球一面之詞未敢遽
信復密令南汝道陳世倕嚴行確查嗣據陳世倕
將張球掣回借劵併邵言綸收銀收票送驗(臣)猶
疑為張球假捏復令陳世倕將此劵票令邵言綸
驗看是否假捏如未還清即親筆註眀以憑
題參去後陳世倕因署司篆在省轉飭西平縣知縣
王鐄執持劵票令邵言綸親看據邵言綸稱係還
清竝非張球假捏即註眀還訖字樣將原劵票申
送陳世倕轉送到(臣)驗眀(臣)始信以為實復將張
球嚴加飭責令其改過自新暫免
題參在案今邵言綸汪諴等因張球别無招搖恐嚇
之事可以為辭惟有借銀一節是確執為口實見
皇上欽差部臣到豫覆審不知張球借銀一事(臣)已經
奏眀意(臣)必有所徇隱不敢
題參且妄揣
皇上疑(臣)所參各官俱不足憑因而
欽差部臣來豫質審以為伊等報復之地故於布按二
司會審參案之時恣意牽混竝非與張球為仇而
實則與(臣)為難更可駭者將(臣)飭令南汝道轉飭
行查之西平縣指為證佐欲將張球之還銀掣票
坐為(臣)所主使意在挾制陷(臣)以重罪是不特邵
言綸得以報復而黃振國等各案從此均得擾亂
矣總之伊等科目中人聲氣相通不比泛常不但
被參諸員聯為一黨而從旁袒救者亦不乏人竟
視張球借銀一事為竒貨可居視(臣)之不參張球
為徇私曲庇必欲(臣)參張球以快其私并欲
皇上治(臣)以罪以洩其憤(臣)查張球雖欽奉
皇上有無庸列之彈章之
諭旨但(臣)當此黨惡錮結之時(臣)實處有不得不參不
敢不參之勢非(臣)敢於故違
諭旨也今既據两司錄取邵言綸供詞詳揭到(臣)若不
將張球
題參革職反若(臣)實有所私實有所庇而外間之物
議風生終無底止矣除將上蔡縣知縣張球繕疏
題參外伏乞
皇上天恩將張球
敕發欽差部臣一併審眀庶(臣)心得以自白而一切浮
言亦均可少戢如果(臣)有絲毫徇隐併乞
皇上從重治(臣)之罪以為欺
君罔上者戒為此謹
奏
既據邵言綸供出張球理應參革併案發審質訊之下
曲直自眀朕非不容人辨白之主也清者清而濁者濁
涇渭終豈混淆差來二臣可保其公假若稍涉徧徇乃
自招罪譴耳於事何損
同日又
奏為據實覆奏仰祈
聖鑒事竊(臣)家人齎回(臣)恭報伏汛水勢平穩一摺欽
奉
硃批諭旨覽奏水勢平穏情形朕懷深慰秋汛尤屬緊
要務湏加謹防護以保無虞欽此仰見我
皇上軫念河防勤求備至(臣)敢不凛遵
聖諭時刻留心加謹防護兹(臣)伏查黃河水勢自入秋
汛以來安瀾循軌一切堤工俱各平隱至於增卑
培薄工程亦已將次告竣又(臣)於本年四月内飭
令管河同知將節年河泓刷深若干尺寸逐一據
實確查分析稟覆去後今據開封府上南河同知
禀稱所属鄭州滎澤中牟三州縣河泓自雍正二
年起至雍正四年六月内止刷深二三尺及四尺
不等又據開封府下南河同知禀稱所属祥符陳
留蘭陽儀封四縣河泓自雍正二年起至雍正四
年六月内止刷深二三尺及八九尺不等又據開
封府署上北河同知禀稱所属原武陽武封邱三
縣河泓自雍正二年起至雍正四年六月内止刷
深四五尺及八九尺一丈不等又據懷慶黃河同
知禀稱所属武陟縣趙莊壩下至滎澤縣交界河
泓自雍正二年起至雍正四年六月内止共刷深
五六尺不等又據歸德府河務通判禀稱所属考
城商邱虞城三縣河泓自雍正二年起至雍正四
年六月内止刷深二三尺及六七尺不等(臣)查現
在河身漸次刷深則河面漸次收窄將來由窄而
更刷深則崖岸日高水由地中自可永保安瀾矣
所有河泓刷深情形合併奏
聞以慰
聖懷為此謹
奏
覽河流順軌中泓漸次刷深情形實慰朕懷想因聞朕
諭問嵇曾筠故有此奏也甚属可嘉今歲夏秋之交雨
少水平幸獲安瀾之慶至深秋時有無霪潦殊未可定
加意預防最為緊要毋忽毋忽
硃批諭旨卷一百二十六之七
欽定四庫全書
硃批諭旨卷一百二十六之八
硃批田文鏡奏摺
雍正四年九月初一日河南巡撫(臣)田文鏡謹
奏為恭謝
天恩仰祈
聖鑒事雍正四年八月初七日(臣)齎摺家人回豫恭捧
皇上欽賜茘枝一缾到(臣臣)因入闈監臨隨跪迎至公
所敬設香案望
闕叩頭謝
恩祇領訖欽惟我
皇上量若乾坤仁同雨露南方修職貢一物而恒厪
天懷北闕溥
恩膏三年而疊沾甘液香浮銀甕盈盈赤膽披霞色潤
瑛盤灼灼丹心向日(臣)欽承
恩賞感激靡涯惟有夙夜兢惕竭盡駑駘自始至終不
移不易以仰副我
皇上高厚隆恩於萬一耳所有微(臣)感激私忱理合繕摺
奏謝謹
奏
初志固當不移不易然人砥礪心行所貴美愈求美精
益求精豈可削竹為鵲而遂自視為極則耶
同日又
奏為據實覆奏仰祈
聖鑒事竊(臣)家人齎回(臣)具奏河泓刷深一摺欽奉
硃批諭旨到(臣臣)伏讀之下仰見我
皇上軫念河防深通周悉之至意伏念豫省所属地方
雖自夏徂秋仰蒙
皇上誠敬感孚雨𤾉時若然而天時難定汛水靡常(臣)
於本年八月初五日據陜西寕夏府知府卜瑗申
報黃河長水四尺餘寸(臣)隨飛飭道廳印汛各官
嚴加防護幸今水勢己過工程平穩若入深秋誠
如
聖諭加意預防最為緊要(臣)惟有敬謹竭力防範務保
無虞以仰副我
皇上諄切垂誡之
聖意於靡盡耳又(臣)伏查河泓刷深尺寸(臣)自蒙
皇上天恩簡畀廵撫以來事無大小莫不時刻留心細
加察訪因思河身關係重大(臣)實於本年四月内
即面飭各河同知令其逐段確查據實禀覆但自
西至東計長千有餘里直至七月初旬始據各河
同知陸續禀覆(臣)既查丈眀確敢不據實奏
聞上慰
寸開單移知(臣)隨將尺寸數目列單封送今蒙
聖諭(臣)不敢不將確情據實覆
奏仰祈
聖鑒謹
奏
覽
同日又
奏為據實覆奏仰祈
聖鑒事竊(臣)齎摺家人回豫恭捧
皇上硃批條奏少室山一事欽奉
諭旨知縣馬樸條奏此一事可與鎮臣商酌定議奏聞
欽此(臣)跪讀之下仰見我
皇上睿慮周詳無微不照無遠勿届但(臣)身任封疆凡
通省所属地方雖不能親歷其地然自抵任迄今
查有山川險要之處莫不時刻留心細加察訪兹
(臣)伏查登封縣所属之少室山地方雖則遼闊因
内有少林寺僧人居住從無匪類敢於潛藏今應
否將登封縣原設把總移住廵查并登封縣地方
作何兼防之處(臣)已知會河北鎮(臣)紀成斌現在
會同逐細商酌一俟議定之日(臣)等再為據實奏
聞又(臣)恭報秋汛水勢平穩一事欽奉
硃批諭旨(臣)因現在入闈不敢違例輕用墨筆繕摺覆
奏隨一面將奉到
硃批諭旨敬錄轉送副河(臣)嵇曾筠將汛水平穩情形
預為奏
聞以慰
宸衷仍一面協力加謹防護并通飭道廳印信各官住
宿工所無分晝夜嚴加防範幸今霜䧏已届一切
工程俱各平穩可無上厪
聖懷又(臣)覆奏唐縣參革知縣關敶行賄一案欽奉
聖諭(臣)跪誦
温綸仰見我
皇上至聖至眀至公至當(臣)惟有愈竭丹誠矢諸白日
以仰副我
皇上知遇之隆恩於萬一耳理合繕摺覆
奏伏祈
聖鑒謹
奏
所奏各項情節知道了
張球之事何如朕早知其非端人矣今種種欺隱俱已
敗露服朕之眀鑒否
從前查勘河道之欽差聞爾一無所贈殊覺禮儀少缺
今鞫獄大臣在豫俟其諸案審畢當各盡地主之誼辭
受與否聽彼自為耳
雍正四年九月初三日河南廵撫(臣)田文鏡謹
奏為恭報秋成分數暨秋汛水勢情形上慰
聖懷事竊查豫省秋成據開封等八府所属暨汝陳等
七州并所属各州縣陸續報稱今歲秋禾竝皆十
分豐收即沙土瘠地以及人力不齊之處亦有七
八分收成所種芝麻棉花雜糧等物盡獲豐收竝
無一物減少至於通省所属地方據各属報稱又
於本年八月十六十九二十二十四二十五二十
六二十八等日疊沛甘霖四野均沾地土滋潤不
但蕎麥黑豆足資茂實即來歲二麥亦可乘時布
種黃童白叟莫不歡呼踴躍感頌
皇仁羣歌
聖德(臣)職任封疆不勝歡欣凛惕再查秋汛水勢自交
白露以後日漸退縮今據各河員報稱本年八月
二十六日黃水復長四尺五寸幸而水即消落两
岸工程俱各平穩(臣)不勝感激奮發益仰見我
皇上眀竝日月無微不照(臣)惟有愈加勉勵小心敬謹
協力防護不敢片刻稍懈以仰副
皇上諄切垂誡之
聖意於萬一耳所有豫省秋成分數暨秋汛水勢平穩
情形理合繕摺具
奏仰祈
聖鑒謹
奏
朕實為豫省感激
天地神眀不盡自亦以手加額慶幸而復倍增敬凛也
同日又
奏為道員懷私挾嫌一計两害以圖報復仰祈
睿鑒事竊(臣)自蒙
皇上殊恩簡畀廵撫以來兢兢業業凡於審理重案出
入攸關必求確實證據方敢定擬爰書從未敢草
率從事至若盗案處分綦嚴属員必多諱匿欲令
有則必報是以委曲設法勸誘(臣)查豫省竊案從
前俱不通報亦不上緊緝賊追贓自(臣)身任廵撫
之後嚴檄飭行令各属通報以便飭催勒緝務獲
確賊究追又恐各員疑畏仍然隱諱每於因公進
見之時諄諄示以將各員本任内凡有強竊盗案
准其自行補報許令自新暫免參處并經檄飭在
案此(臣)一點事求必濟之愚衷整飭吏治之苦心
惟有
皇上俯賜鑒察知之必深亦惟有
皇上聖眀之前可以直陳無隱詎意有管河道佟鎮自
調任河道以來於河庫錢糧希圖染指將未經奉
部覆准之案先請撥司庫銀两歸欵意欲從中開
銷經(臣)屢次駁查嚴加申飭庶彼貪心不敢遽萌
(臣)在豫一日則彼礙(臣)一日故急欲去(臣)者一也
南汝道陳世倕曾在河道任内半年有餘諸弊盡
悉(臣)之稽查何項錢糧必深中病根彼疑為南汝
道所告故急欲去南汝道以去(臣)者一也按察使
沈廷正陞任缺出原應布政使署理藩司費金吾
以事繁不能兼攝向(臣)面懇又以河道管理全河
正值汛水長發之時往來堤上不便再令署理臬
篆惟南汝道事務稍簡詳請委署此正(臣)與費金
吾調劑苦心而彼以(臣)不令其署理按察使印務
痛恨(臣)而并及陳世倕以圖報復者又其一也因
乘
欽差大臣來豫審事彼以為此係(臣)多事之秋又值(臣)
入闈監臨不及繕摺
奏辯故尋一二事徑揭部院有意擾亂搖動各案名
則揭報署司陳世倕而實則中傷及(臣)一計两害
巧莫巧於此險莫險於此也佟鎮所揭两案(臣)敢
為
皇上詳晰敬陳之修武縣參革知縣鄒權虧空一案經
前撫(臣)石文焯題參(臣)審擬侵欺律斬具
題部覆奉
旨依擬應斬監候在案兹值雍正四年秋審豫省向例
秋審雖列两司各道銜名而實係按察司專政主
稿送(臣)衙門審題佟鎮因係管河道員以為凡因
河工虧空者不應擬以侵欺欲留日後虧空河帑
地步不知凡審虧空案件分别侵那全憑有案無
案從前曾詳眀上司存有冊卷者即係别項動用
有案可據應問那移如未曾詳報又無冊卷者雖
係河工動用眀係捏飾應問侵欺此一定之例也
況虧空人犯與各案絞斬人犯不同各案絞斬人
犯秋審時應分别其情之重輕填註情實緩决可
矜字樣至於虧空人犯定有年限限内全完者減
等發落逾限不完者方將本犯正法家属著追鄒
權一案承追未滿一年惟有填註緩决具
題而佟鎮欲翻題定之案開脱虧空之員自留地步
故意掯難不肯畫行嗣據陳世倕禀稱面將鄒權
虧空係題定奉
旨人犯不便輕減委婉向佟鎮陳說欲其畫行而佟鎮
曾言鄂倫岱係伊近房之叔今遭冤抑不知將來
如何牽累有何心緒辦理此案等語隨即托避赴
堤查工去訖陳世倕復查往年秋審舊案而列銜
之道員亦有竟不畫行者即將鄒權一犯觧(臣臣)
飛檄調回佟鎮公同會審而佟鎮呈報查工緊急
不能回省現有佟鎮驗文可據(臣)與两司各道會
審詳慎具
題之案何得徇私開脱反以陳世倕為兒戲人命此
其挾嫌混揭者一也再光州監生阮沖衢家於雍
正三年正月二十七日被竊署州事上蔡縣知縣
張球未曾通報經(臣)以從前未報強竊之案飭令
補報如係強劫准於疎防疏内聲眀如係竊賊飭
令緝賊追贓結案通行勸誘而張球於雍正四年
四月内因公赴省將此案是竊非強遵飭禀(臣臣)
即令其補報據張球復禀此案於雍正三年正月
二十八日據失主報官原即具有通報院司道文
書三角因查係竊案從前俱不通報故爾停止今
原文現存但職久離署任印信交出無憑補報(臣)
因係竊案即令其將原存報文補報到(臣臣)隨批
司飭查竝非倒提年月後一面行知光州此(臣)一
片引誘属員報盗不諱之苦心故爾委曲行查惟
求各属信(臣)之言敢於補報庶於地方公事無誤
若張球果犯應參之條有斷難姑容之事(臣)與張
球何親何眷不即題參反收報文存案又敢將詳
文批司行查併知照光州愚不至此此其挾嫌混
揭者二也總之佟鎮之圖謀害(臣)其處心積慮已
久因(臣)無隙可乘特尋陳世倕署司任内之事乘
機鼓簧一欲剪除陳世倕以去(臣)之耳目一欲株
連及(臣)以快其私心以彼所揭報之二案視為(臣)
之罪孽無過於此而不知(臣)之委曲苦衷實無不
可跪陳於
皇上之前伏乞
皇上憐(臣)愚昧念(臣)孤立即
賜罷黜並
敕部嚴加議處又於雍正四年八月十四日(臣)在闈中
接准刑部咨奉
旨著廵撫田文鏡會同侍即海夀史貽直審眀具奏欽
此(臣)跪讀之下不勝感激涕零(臣)被佟鎮挾揭本
應斥革聽候質審乃蒙
皇上天恩令(臣)會同審眀(臣)何人斯被此
高厚之恩如天如地(臣)惟有矢公矢慎益竭犬馬微誠
以圖報於萬一耳(臣)因在闈監臨具
奏稍遲合併聲眀謹
奏
佟鎮此舉朕實不悦況所揭二事又非異常干犯法紀
類斯謬誤何處無之遂乃如是小題大作但此時且不
必眀露意旨己令史貽直等來豫遵旨秉公審理朕觀
佟鎮似有懷私傾陷之意也今閱爾奏朕甚嘉之隨已
有旨諭部此等刁風豈可使其滋長當嚴懲示儆管河
道一缺爾意中有稱職之人否密奏以聞
雍正四年九月初四日河南廵撫(臣)田文鏡謹
奏為學臣三年任滿多士懇請復留謹據實奏
聞仰祈
聖鑒事竊查學(臣)王國棟自奉
差河南學政迄今已經三載凡所考試生童由文及武
務期拔取之公自始至終毫無苟且之事抑且刻
苦辛勤留心講貫行優者舉敗檢者黜寬嚴並用
悉秉至公或感生於知遇或願切於栽培多士歡
騰文風丕變此皆學(臣)王國棟之實政而(臣)見聞
之最確者也今據闔属士子感頌
皇上知人善任之
聖意環繞(臣)署具詞懇留復據布按二司詳請代
題復留三載(臣)查學(臣)王國棟已奉
旨補授光禄寺卿(臣)何敢冐昧
題留且經王國棟面與(臣)言三年刻苦無非圖報
聖恩實無善政足當
題留之實再三力辭但(臣)細察輿情極其懇切(臣)實
不敢壅於上
聞伏乞
皇上睿鑒謹
奏
似此請留者不一其人候朕再加斟酌從來士為四民
之首士風丕變較民俗還淳奏效尤難要湏德化感孚
非刑政所能驅廹者果若是耶則王國棟之督學可謂
盡善矣
同日又
奏為
聖恩高厚靡極微(臣)感慚無地伏乞
皇上立賜罷黜嚴加究治以彰不職事竊查上蔡縣參
革知縣張球(臣)未到豫之時不但與伊向未謀面
并其父兄從無一人認識即(臣)到豫以後不但不
敢受伊勺水之私亦竝無一人向(臣)嘱託如(臣)與
張球稍有私心不但不可以仰對
皇上併不可以自對衾影惟因其人年力精壯頗有聲
名歷試以事俱能辦理因而節次
題請(臣)實悉秉至公憐才起見詎張球於前署光州
任内曾借參革息縣知縣邵言綸銀五百两(臣)於
雍正四年正月内訪聞此事適張球因公赴省隨
面加詰訊而張球堅稱已還(臣)猶不敢遽信其言
必欲以邵言綸收字為據又於四月内令南汝道
陳世倕密查取有原借約并收字呈驗(臣)尚恐非
邵言綸親筆復令陳世倕再加確查陳世倕因署
司篆在省轉委西平縣觧任知縣王鐄問據邵言
綸亦回稱銀两己經還清是實隨於約上親寫還
訖字樣呈驗(臣)始信以為實嚴將張球申飭勉令
改過自新不即題參不意(臣)於九月初一日出闈
後聞知
欽差所審黃振國等各案俱與(臣)原參情節相符惟張
球借邵言綸銀两一案經
欽差大臣欲行夾審張球隨供尚未清還不勝驚惕(臣)
被其欺皆因(臣)愚所致而(臣)從前即敢據其欺誑
之言跪
奏於
皇上之前是(臣)之大罪一也似此劣員(臣)不即行參處
罪已莫逭而又敢據情屢
奏愚昧無知被其所欺是(臣)之大罪二也(臣)罪至此
萬死有餘伏查張球向邵言綸借銀(臣)之參與不
參只在還與不還之間(臣)經具
奏久蒙
聖眀洞鑒乃(臣)費盡苦心多方查察終被張球所欺直
至
欽差嚴審而後覺則(臣)之昏愚己甚(臣)即蒙
皇上天恩涵宥不即罷黜而(臣)犬馬微忱自知羞愧無
地尚敢再任封疆之重以自深其罪戾諺所謂一
著不到滿盤皆空即(臣)今日之謂也伏乞
皇上立賜罷黜將(臣)嚴加治罪以為不職欺
君者戒庶(臣)心稍可自安而
皇上封疆重任不致貽誤矣除案内情節綂俟
欽差大臣覆
奏之後(臣)再恭疏具
題請
旨將(臣)罷黜治罪外所有微(臣)慚愧無地神魂悚惕私
忱合先繕摺具
奏仰祈
聖鑒謹
奏
將朕日前批諭竝汝回奏試反覆細觀今日之慚非自
有以取之乎人固難知然以不逆詐勿偏聽二語處之
亦何致被所誑惑終迷不悟用人妙術即在於此所可
寬恕者猶属無心之過不及之愆迥與懷私欺罔不侔
況汝前將張球之堅詞狡辯及汝再三察詰情節曾經
歷叙分眀復何罪之有但乏燭姦之智失馭下之道耳
此等人此等事閱歷一番亦未嘗無益何也看透世情
識見不期其增而日益增矣
雍正四年九月二十一日河南廵撫(臣)田文鏡謹
奏為恭謝
天恩仰祈
聖鑒事雍正四年九月十八日奉
欽差侍即海夀史貽直知會奉到
皇上欽賜(臣)等風羊茘枝(臣)隨公同出郊跪迎至公所
敬設香案望
闕叩頭恭謝
天恩祗領訖伏念(臣)奉職無狀正當待罪之時乃荷珍
竒之
賜在通省臣民驚為異數而(臣)於深切憂危之日仰邀
聖眷之隆更恨(臣)之駑劣不能進圖犬馬之報豈惟此
生此世圖報靡涯即極之生生世世又豈能仰報
於萬一也(臣)惟有銘諸寸衷竭盡血誠而已所有
微(臣)感激私忱理合繕摺
奏謝仰祈
聖鑒謹
奏
此等恩寵皆汝平日勤勞奉公之效朕之一切賞罰本
出無心皆任諸臣自取栽者培之傾者覆之乃
天道也朕豈敢違
同日又
奏為遵
旨據實覆奏仰祈
聖鑒事竊(臣)齎摺家人回豫捧到
皇上硃批霍邱縣知縣陳守仁條奏上蔡縣水利一事
欽奉
諭旨有人條奏此一事應行與否可徐徐詳查議奏欽
此(臣)伏查豫省所属各地方如汝寕府属之汝陽
上蔡新蔡遂平西平陳州属之項城等縣最為窪
下而上蔡一邑實居遂平西平之下流而又在汝
陽項城新蔡之上從前各縣凡低窪之處一遇久
雨水積便成巨浸以致地多荒廢農民失所康熙
二十八九年間前任上蔡縣知縣楊廷望相度地
勢率民疏濬并詳請通飭鄰邑同時開穵使各邑
之水由溝直逹汝淮两河地皆涸出變為沃壌數
十年來逃荒之民盡皆復業是以紳衿百姓皆知
開穵溝渠為此方之急務每於農隙之時即呈請
疏濬雖土沙鬆浮風吹雨積易致游淺然不時挑
穵自可通流故汝寕一府連歲豐收竝無水患(臣)
自莅任之始即於飭行水利事案内嚴飭各属凡
有溝渠阻塞之處令其合力疏濬務使淺者深之
狹者廣之嗣據各該縣陸續詳報俱各修通水勢
暢流竝無壅阻今蒙
聖諭周詳(臣)惟有再飭各属於每年冬月農工已畢之
時即董率近溝百姓協力疏濬深通不致浮沙壅
積以仰副我
皇上軫念民生之
聖意於靡盡耳緣欽奉
聖諭詳查議奏事理合將該縣水溝已經修通情節繕
摺覆
奏伏乞
聖鑒謹
奏
溝洫最為要務必使通流無阻方與隴畆有濟如民力
有所未逮則官為疏濬百姓足君孰與不足應動正項
錢糧募工興舉其計度周詳先密奏以聞候朕裁定凡
属一勞永逸之事勿惜目前小費或在可行可止之間
者切湏審察妥確若實無益於地方而徒為宵小營利
之舉則不可也
同日又
奏為
聖恩益隆(臣)罪愈重謹據實覆奏仰祈
聖鑒事竊(臣)齎摺家人回豫捧到
皇上硃批諭旨張球之事何如朕早知其非端人矣今
種種欺隱俱已敗露服朕之眀鑒否欽此(臣)跪讀之
下不勝汗流浹背無地自容伏惟我
皇上德備乾坤眀竝日月自
御極以來念切民依勵精圖治雖極四海之遥臣民之
衆無一事不
鑒照於機先無一人不
洞察其微隱是
皇上之聰眀睿智由於天縱而又加以
聖德之純備
聖學之淵深即千古聖君哲后實難嫓美於萬一者也
(臣)之欽服乎
皇上非自今日為然(臣)之輸誠於寸衷亦非由今日而
始惟是(臣)以一介庸愚仰沐
皇上特達之知畀以廵撫重任復荷
聖恩諄切教導多方訓誡(臣)感激
知遇隆恩無時無刻不思凛惕冰淵黽勉學習以圖報
效無如(臣)質本下愚才實駑劣勉亦無益學亦不
能如上蔡縣革職知縣張球(臣)實費盡苦心詳加
皇上竝無顔以盟幽獨故於本年九月初四日繕摺請
罪自必早蒙
聖鑒但(臣)為張球所欺是臣之至愚(臣)輙敢據其所欺
之言以欺
皇上是(臣)之大罪已為
國法所不容亦非臣所敢倖免即
皇上深居九重之中早荷
聖眀洞鑒則(臣)不但欽服
皇上之無微不照而併自恨(臣)之下愚不移辜負
皇上平日諄諄垂訓之
聖恩而甘心自蹈於萬死不可一生之地又何顔立於
属僚之上而任封疆之重哉惟冀
皇上立賜罷黜將(臣)嚴加治罪庶犬馬私忱或可以稍
寬矣(臣)不勝悚惶待罪之至為此謹
奏
經歷如是境遇正乃
上天所以玉成於汝也無湏憤鬱即如年羹堯一人增朕
無限見觧夫闔省之廣属員之衆焉得人人不謬事事
無舛惟貴方寸内所秉忠正耳舉凡類斯波累之咎朕
悉予原恕汝其寬懷自處勉之
同日又
奏為據實覆奏仰祈
聖鑒事竊(臣)家人齎回(臣)恭謝
天恩一摺欽奉
硃批諭旨初志固當不移不易然人砥礪心行所貴美
愈求美精益求精豈可削竹為鵲而遂自視為極則
耶欽此(臣)跪繹之下感激涕零莫知所措仰見
聖訓義至精微旨甚深遠此誠千古帝王所未發之心
傳朱子考亭所未闡之奥論也(臣)惟有終身頂誦
聖意於靡盡耳又(臣)覆
奏河泓刷深一事欽奉
諭旨所奏朕殊不以為然嵇曾筠固未知會於汝但飭
令河員探量淺深確查尺寸汝自揣知其故也欽此
伏念豫省河防上厪
聖懷受
恩如(臣)敢不悉心仰體然而(臣)實庸愚豈能遠及祗因
本年四月内河水泛漲而滎澤縣堤内地畆竟未
被淹(臣)隨詢之南河同知劉永錫據稱該縣地方
因年來河泓刷深所以水不能淹(臣)此時正在
奏請
陛見因事關河防本欲查眀面
奏隨密飭各河同知令其逐叚確查據實禀覆後據
各河同知陸續禀報并具禀河(臣)嵇曾筠而嵇曾
筠即有前聞查詢河泓深淺曾否奏眀令(臣)將原
單移知之字嗣(臣)未蒙
聖恩俯允
陛見而既經查眀(臣)敢不繕摺具
奏乃不謂
聖眀早己洞鑒(臣)於繕摺恭
奏之後始知河(臣)嵇曾筠已奉有
諭旨垂問(臣)不勝欽服
皇上之眀無不照而深幸(臣)具
奏之適逢其會也所有(臣)具
奏河泓之故實因滎澤未淹而起今蒙
聖諭諄切(臣)不敢不將實情據實再為覆
聖諭從前查勘河道之欽差聞爾一無所贈殊覺禮儀
少缺今鞫獄大臣在豫俟其諸案審畢當各盡地主
之誼辭受與否聽彼自為耳欽此(臣)跪誦之下感激
涕零伏念(臣)受性顓愚事多悖謬乃蒙
皇上愛(臣)之深憐(臣)之切
特頒諭旨諄切教導似此
高厚隆恩(臣)即粉身碎骨亦難圖報但(臣)自到任以來
欽差酌奪(臣)查前奉
欽差查勘河務之内閣學士何國宗等(臣)於其初次來
豫曾經備送贐儀而何國宗等再三力辭不受(臣)
又備送土儀亦堅執未收後復奉
知不免疎於禮節今蒙
皇上天恩眀白指示(臣)惟有恪遵
聖訓各盡地主之誼不敢再致有缺以仰副我
皇上教導之洪慈於萬一耳為此謹
奏
覽
雍正四年九月二十四日河南廵撫(臣)田文鏡謹
奏為
聖恩愈厚圖報愈難負罪愈深矢心愈篤淚盡血枯聲
微哽咽事竊(臣)以愚陋庸材蒙
皇上天恩畀以廵撫重任兢兢業業時凛
聖訓每於因公接見司道各官必勸其各去私嫌共吐
誠實即(臣)一身凡有所言未當所行未合俱懇其
面相商酌(臣)即改圖從善以求至當故歴任司道
初則未免各懷猜忌久則俱鑒(臣)心無他不但有
上下相成之美而且有朋友責善之風詎意有管
河道佟鎮者外實肆傲内多姦險(臣)猶以該道總
理河務不過催趲工程出納錢糧如此少年正可
效力豈可因其妄自尊大便與計較故常曲為寬
容不料其處心積慮已非一日然從來小人之心
計雖毒必不能獨立孤行或朋比為姦或乘機傾
陷或借勢中傷此又情事之必然如秋審鄒權虧
空一案係
題定奉
旨應斬監追人犯例當定擬緩决佟鎮因留侵用河帑
地步執意開脱始則竝不詳報而惟以無心辦理
為辭繼則傳伊會審又以查催工程為諉光州諱
盗一案始則託陳世倕代為批詳繼則自行畫押
移送故示以相好之情誘以同寅之雅陳世倕有
不墮其術者哉更可異者佟鎮於本年七月初六
比為姦之一證也況光州補報盗案係四月内事
秋審鄒權係六月内事何難即時揭報乃候至七
月終旬
欽差大臣按臨審事正值(臣)多事之秋始行揭報部院
此又其乘機傾陷之一證也再此二案果係陳世
倕之非則當直揭陳世倕果係(臣)之罪則當直揭
(臣)
聖眀之前豈容魑魅魍魉出沒隱現指東擊西一傷两
敗此又其藉勢中傷之一證也總之佟鎮之姦已
蒙
皇上洞鑒無遺佟鎮之罪巳蒙
皇上革職審擬無庸(臣)之再為𤨏瀆(臣)於雍正四年九
月二十一日據齎摺家人恭捧
硃批諭旨到豫(臣)跪讀之下仰見
皇上至聖至眀無微不照類斯謬誤之事雖各省皆有
但俗諺有云不犯為高伏讀
聖諭
皇上諄諄告誡之意皆由(臣)奉職無狀罪不容逭乃以
(臣)之罪而仰厪
皇上如許天心周詳委曲復蒙
皇上念(臣)之愚憐臣之至一至於此(臣)雖至愚豈同木
石心既抱歉魂自不安此(臣)所以未泣而淚已枯
欲言而聲已哽也又蒙
聖諭此等刁風豈可使其滋長當嚴懲示儆(臣)現在所
遇之境所見之事而已蒙
皇上洞鑒於機先無微之不照誠聰眀睿知之
至聖盡性前知之
至誠也(臣)請略陳其槩查自八月初間佟鎮一揭之後
豫省官民紛紛議論或以(臣)此番必敗於佟鎮之
手或以佟鎮能如此直行毫無顧忌將來必獲大
用人人羡慕希圖效尤更或以(臣)必題參佟鎮以
圖報復類斯等語傳聞不一直至九月二十日部
文到豫蒙
皇上特旨將佟鎮革職著(臣)會同
欽差大臣嚴審定擬然後官情俱各帖然民間亦無浮
議若非
皇上天威一震將來人各自危事更疊出不知究何底
止此(臣)所以讀
皇上之訓旨而血淚俱無思
皇上之天恩而聲息欲絶也(臣)何人斯而蒙
皇上如此保全不但抱愧於中惟覺
天恩愈厚(臣)罪愈深蓋心同犬馬自竭報效之誠而力
(臣)因賦性愚鈍辦事全憑勤慎故凡片紙隻字必
寓目而留神一事一言必熟思而審處此(臣)素所
得力在此今被佟鎮一揭則更加慎重更加精勤
(臣)且奉佟鎮以為師經一番風波長一番歷練則
自今以後(臣)之所以事
皇上者又未必非佟鎮有將伯之助也所有微(臣)感激
皇上逾格天恩犬馬難報私忱理合繕摺覆奏仰祈
聖鑒謹
奏
汝第坦然釋懷始終堅貞立志益勉公忠不涉一毫欺
罔自然得免愆咎汝不自陷他人其奈汝何朕生平從
不負人人或負朕
上天默助必獲報復四年以來内外諸臣寕不共見斯亦
朕一念赤衷所感諸臣俱當效法朕之居心即以斯内
省不怍之念仰對
天地神眀保汝無往而不亨吉也實為第一妙策
同日又
奏為遵
旨據實密奏仰祈
聖鑒事竊(臣)欽奉
硃批諭旨管河道一缺爾如意中有稱職之人密奏以
聞欽此伏念河道一官必湏熟練河務勤謹辦事之
員方可勝任在
皇上至聖至眀因才器使為千古之聖君哲后所未及
必自有克勝其任之人而必下
詢及(臣)者即大舜好問察邇之
聖心也(臣)識見雖愚敢不敬陳所知兹查有歸德府知
府祝兆鵬居官勤慎才具亦優兼之為人平易官
民相安两年以來(臣)見其凡遇桃伏秋汛黃水長
發之時必住宿河干督同商邱虞城考城三縣属
員周流搶護相度機宜深知河務自前撫(臣)石文
焯請補知府未經引
見正俟霜降後(臣)即遵
旨給咨赴部引
見其次則開封府属之下南河同知劉永鍚年力精壯
久於河工極其諳練已經卓異俟霜䧏後赴部引
見止此二人堪膺河道之任(臣)不敢壅於上
聞伏乞
皇上俯賜
睿鑒緣欽奉
聖諭密奏事理理合繕摺覆
奏為此謹
奏
知道了朕正在搜訪如得有勝任之人即行補授倘一
時竟不得人俟二員到京引見後再定
同日又
奏為恭謝
天恩仰祈
聖鑒事雍正四年九月二十一日(臣)齎摺家人回豫捧
到
皇上賜(臣)哈密瓜一枚(臣)隨出郊跪迎至署恭設香案
望
闕叩頭謝
恩祗領訖伏念(臣)一介庸愚毫無知識仰沐
聖主隆恩稠疊優渥業已捐糜莫報夙夜靡寕乃復荷
聖慈錫賚頻頒有加無已在通省臣民視之當(臣)愆積
罪深之日而
皇上之寵眷比昔加隆在微(臣)一身視之當(臣)智盡能
索之時而駑駘之報稱曷有其極自有此
恩賜而忌(臣)者爽然若失疑(臣)者帖然無辭則是
皇上今日之
天恩寕止香能沁(臣)之心亦且寒能入(臣)之骨(臣)正不
知何修何幸而仰邀
聖眷之隆一至於此(臣)惟有矢諸白日竭盡丹誠以仰
報我
皇上天高地厚之恩於生生世世耳所有微(臣)感激悚
惕私忱理合繕摺
奏謝仰祈
聖鑒謹
奏
根本既是枝葉邊之過誤朕無不體諒曷憂外來風雨
摧殘耶第省思慮養精神以與國家盡心出力可也
雍正四年九月二十九日河南廵撫(臣)田文鏡謹
奏為
聖恩愈重(臣)罪愈深謹瀝血奏謝仰祈
聖鑒事雍正四年九月二十二日據(臣)家人齎回(臣)
奏請罷黜治罪一摺奉有
硃批諭旨(臣)跪讀之下不勝感激涕零五中碎裂矣伏
念(臣)以一介庸材謬膺重任疊荷
皇上天恩憐(臣)愚昧無一事不
教導於機先無一端不
訓誡於事後(臣)非木石敢不時刻竭誠仰體以求至當
惟是(臣)受
恩深重圖報殊切故每於属員中見有年力精壯辦事
勤敏之員(臣)即留心體察諄諄勸勉冀其學做好
官共勷
盛世以報
聖恩無如(臣)性本愚人情叵測察之甚嚴而欺之甚巧
防之愈密而藏之愈深雖欲制其變而窮其往先
已自覺其智盡能索矣兹於張求佟鎮二案(臣)罪
當萬死復荷
皇上憐(臣)愚昧念(臣)無心不加(臣)以斧鉞之誅而仍
賜(臣)以自新之路并蒙
聖主弘慈以不逆詐勿偏聽看透世情增長識見諄諄
垂訓似此
天高地厚之恩(臣)即生生世世誓作犬馬亦難圖報惟
有銘諸寸衷竭盡丹誠而已所有微(臣)感深刻骨
私忱理合繕摺
奏謝又(臣)恭報秋成分數暨汛水平穩一摺奉有
硃批諭旨(臣)跪誦
綸音伏思我
皇上自御極以來宵旰憂勤無時無刻不以民生為念
至誠昭格因而
天和立應乃
皇上聖不自聖安愈求安敬
天之誠固無不至保赤之懷復靡不周是以今歲豫省所
属各地方於八月二十九三十日竝九月初一初
三初四等日疊沛甘霖入土透足所有來歲二麥
不但俱已種畢抑且播種甚廣現今己長有二三
寸不等青葱遍野民情胥悦此皆仰蒙我
皇上誠敬感孚之所致也(臣)敢不夙夜仰體感激敬畏
以格
天心以慰
聖懷合將原摺一併恭繳謹
奏
且感今歲己施之
天恩眀年事何敢預料朕實不敢稍存此心惟朝夕乾惕
以敬聽
天命耳
同日又
奏為秋汛安瀾民情感激謹據實奏
聞恭慰
聖懷事竊照豫省今歲秋汛荷蒙
皇上厪念河工屢頒
聖訓(臣)跪讀之下不勝悚惶無地每與副河(臣)嵇曾筠
交相勸勉協力防護查自雍正四年七月十一日
立秋起至九月初三日止工程水勢平穩情形業
經(臣)節次繕摺
奏眀兹復查自九月初四日起至九月十三日止除
長落相抵外淨長水只不過一二尺至四五尺不
等自九月十四日以後水勢有消無長盡皆歸槽
今九月二十九日己交霜䧏两岸工程俱各平穩
且今歲秋汛因河泓刷深之故水勢始長旋即消
落不似上年壅塞難行(臣)見濱河士民感激
皇上天恩扶老攜幼爭赴
嘉應觀祝
聖酬
神歡呼之聲匝於四野并紛紛具呈懇請
奏謝(臣)不敢壅於上
聞現在繕疏入
告此皆我
皇上誠敬感孚河伯著靈之所致也(臣)職任封疆懽忭
之餘彌深悚惕再(臣)復查增卑培薄工程大工已
竣只有堤頂堤邊再加修整便可告完合併
奏眀所有秋汛工程水勢平穩暨士民感激私情理
合繕摺具
奏仰祈
聖鑒謹
奏
於題本内己有旨矣
雍正四年十月初九日河南廵撫(臣)田文鏡謹
奏為
聖恩愈重圖報愈難謹瀝血
奏謝仰祈
睿鑒事雍正四年九月二十八日署理湖廣總督(臣)福
敏馳驛至豫(臣)即率領在省大小文武諸臣出郊
祗候跪請
聖安福敏向(臣)轉傳
上諭汝所辦理之事皆是所以累次加恩若一有偏執
便不能皆是朝廷雖欲加恩亦不可得乃知臣道之
克盡君恩之常保皆由於凡事之合宜而不執也汝
宜深體此意欽此又傳
上諭諭按察使魏定國糧驛道楊夢琰(臣)俯伏敬聆之
下不勝感激悚惶益加凛惕伏念(臣)本庸材毫無
知識仰沐
皇上特逹之知畀以廵撫重任两年以來
恩有加而靡己
寵逾分而益驚又蒙
聖主弘慈憐(臣)愚昧時刻
教導(臣)每奉
聖訓諄諄即焚香跪誦逐字逐句更番尋繹凡居官行
政莫不仰體
聖心敬謹奉行以故庸劣如(臣)而猶得倖免隕越者皆
皇上平日教誨之所賜也然(臣)受
恩深重圖報殊切每於臨事之時未有不力求其是但
(臣)素矢微誠以為凡事(臣)一人自見為是者未必
即是必衆人共見為是者方為公是且以為衆人
共見為是者或出於依附之私必
皇上獨許為是者始得為大公之道然微(臣)之出其愚
見盡其庸才而欲上奏
聖眀以求一是則非内以盟諸幽獨而無慚色外以合
諸同官而無異詞下以求諸民情而觀其向背上
以矢諸
天日以白其精誠斷不敢冐昧輕率跪陳於
皇上之前又何敢偏執己私以上干莫逭之罪乎今復
蒙
皇上天恩推心置腹
特命署督(臣)福敏於大廷廣衆之中弘宣
訓旨不但誡(臣)以偏執而更勉(臣)以精進不但欲(臣)一
人盡心竭力以副我
皇上期望之
天心而併
嚴諭臬司糧道無存黨比協恭和衷以匡微(臣)之不逮
則
皇上之所以教(臣)者固為(臣)終身之楷模即
皇上之所以訓司道者亦莫不為(臣)一人之輔翼(臣)何
人斯而仰蒙
皇上望(臣)之切憐(臣)之深一至於此(臣)惟有恪遵
聖訓益加勉勵力去偏執悉秉至公夙夜匪懈實心任
事以仰副我
皇上諄諄訓誡之
聖意於萬一耳所有微(臣)感激私忱理合繕摺
奏謝仰祈
聖鑒謹
奏
福敏所傳誤矣朕竝未曾言爾偏執但命伊將朕所以
嘉奬之意所以恩寵之故面諭爾知併降訓旨與楊夢
琰等蓋因楊夢琰原係福敏法海所薦舉之人才具頗
属優長去年春間李紱曾於朕前奏稱楊夢琰必不得
田文鏡之歡心等語或恐其於中播弄致爾共事属員
懷疑掣肘預先道破不令若輩得以施其伎俩耳今觀
福敏傳旨光景殊大失朕意總之爾第坦懷勿慮自信
果是蒙朕許可遂守而弗失偶或不是遵朕教誨復從
而悛改則更無不是處矣最要者始終如一不隨境而
遷方為大丈夫之操履朕不輕易許人爾之秉心立行
實有可取非同泛泛即照此加勉為之自永遠叨承眷
顧也
硃批諭旨卷一百二十六之八
欽定四庫全書
硃批諭旨卷一百二十六之九
硃批田文鏡奏摺
雍正四年十一月初三日河南巡撫(臣)田文鏡謹
奏為
欽賜
御書恭謝
天恩事雍正四年十月初十日據(臣)齎摺家人回豫捧
到
御書唐臣魏徵十思疏一軸(臣)隨郊迎至署恭設香案望
闕叩頭謝
恩祗領訖(臣)盥手敬展之時仰瞻跪讀之下如
乾坤之容日月之光輝煌發聿不可端倪(臣)何人斯蒙
此
寵錫伏思我
皇上聖德直邁唐虞勤求遠逾湯武車書一統聲教遐
宣幅員之廣郅治之隆從古未有豈貞觀之所得
而嫓美哉而猶以魏徵所上十思疏
親揮
宸翰列諸
御屏是即
大智必察邇言
聖人不棄芻蕘之意而蒙
賜及(臣)是
大聖人之所以日躋其敬德者未嘗不可以啟顓蒙
大聖人之所以敷治於四海者未嘗不可以律一身(臣)
竊取以自淑之際而益以仰見
皇上之朝乾夕惕也(臣)自思學問知識不如魏徵殫思
竭忠不如魏徵然一點敬
君愛
君不敢欺
君之心未嘗不思以學魏徵然魏徵所遇惟英資睿哲
之令主宜其上此十思疏以匡君德(臣)今所遇乃
天縱天亶
聖眀所以
賜此十思疏以飭(臣)躬也(臣)敢不朝夕仰瞻終身效法
而徒什襲珍藏奉為世寳巳乎除選工鈎勒鐫諸
珉石建造
御書碑亭敬謹供奉外所有微(臣)奉到
御書感激歡忭私忱合先繕摺
奏謝仰祈
聖鑒謹
奏
此篇文字係出之自手耶抑或倩人代撰耶何其辭之
不逹也偶爾戲諭
同日又
奏為據實覆奏仰祈
聖鑒事雍正四年十月初十日據(臣)家人齎回(臣)恭謝
天恩一摺欽奉
聖諭此等恩寵皆汝平日勤勞奉公之效朕之一切賞
罰本出無心皆任諸臣自取栽者培之傾者覆之乃
天道也朕豈敢違欽此伏思我
皇上聰眀天亶如同日月而賞罰所加則又不啻無私
之两大此誠千古帝王所未有而内外諸臣所共
知者也但(臣)清夜環思自蒙
聖恩簡畀以來涓埃未報愆尤日積乃仰蒙
皇上天恩非惟不即嚴加罪譴而且
矜全逾格
錫賚頻頒此(臣)所以欽承
皇上之恩賞而不觧為何修跪讀
皇上之眀訓而益驚為
奏上蔡縣水利一事欽奉
諭旨溝洫最為要務必使通流無阻方與隴畆有濟如
民力有所未逮則官為流濬百姓足君孰與不足應
動正項錢糧募工興舉其計度周詳先密奏以聞候
朕裁定凡属一勞永逸之事勿惜目前小費或在可
行可止之間者切湏審察妥確若實無益於地方而
徒為宵小營利之舉則不可也欽此仰惟我
皇上自御極以來軫念民生勤求備至業已無利不興
無政不修矣而又以溝洫要務慮民力未逮
諭令動用正項錢糧募工興舉大哉
王言(臣)敢不竭誠仰體悉心確查如果有益於民生以
及一勞永逸之事(臣)謹當計度周詳繕摺密
奏以副
聖懷又(臣)覆
奏美愈求美精益求精之
聖訓欽奉
諭旨能遵朕訓行而有效方見凛奉之誠感激之切也
欽此伏念(臣)以庸材謬膺重任幸蒙
聖主弘慈時刻
教導(臣)每奉
聖訓莫不凛惕冰淵黽勉學習是(臣)之得以幸免隕越
者皆
皇上平日教誨之深恩而
皇上今日之所以教(臣)訓(臣)者復係(臣)終身之至寳(臣)
惟有念兹在兹敬謹奉行以期無負
奏供應
欽差一摺仰蒙
聖諭若此又属太過况朕曾經降旨通行曉諭禁止地
方官供備送迎豈可復循故步前諭蓋恐爾失交接
之禮結怨於人耳錯會朕意矣欽此(臣)思敬
欽差原出於敬
皇上不敢不於前途灑掃旅店備送下程然俱係(臣)另
聖諭委令地方供備迎送且各
欽差多有不令預備者(臣)即不敢再備又蒙
聖訓盡禮而已毋湏過厚欽此嗣後凡
欽差來豫(臣)謹當恪遵
諭旨如禮備送不敢過厚也又蒙
聖訓儀文究不可省他人未必諒汝心也欽此(臣)性本
庸愚亦復粗率每見人從前辭過即不再送然在
報惟有銘諸寸衷竭盡駑駘而已所有奉到原摺
合併恭&KR0819;謹
奏
覽
雍正四年十一月初七日河南廵撫(臣)田文鏡河
北鎮總兵官(臣)紀成斌謹
奏為遵
旨定議據實奏
聞仰析
聖鑒事雍正四年八月初七日(臣)田文鏡齎摺家人回
豫捧到
皇上硃批條奏少室山一事欽奉
諭旨知縣馬樸條奏此一事可與鎮臣商酌定議奏聞
欽此(臣)隨知會河北鎮(臣)紀成斌彼此確查商酌
定議兹(臣)等伏查少室一山孤懸登封縣境内並
無别山聯属山之東西南三面無路可登惟北面
向少林寺雖有小徑一條而山勢嶙峋未易攀躋
山上亦無平衍之地可耕可屋山溝亦無積水之
處可汲可灌無茂林深澗可以藏姦無層巒疉嶂
可以儲蓄從來平静無庸防備此少室山之情形
也再查此山由少林寺東行北至萼嶺口路通山
陜湖廣東南離縣治二十里中有郭店村去萼嶺
口八里距少室山五里實係適中之處(臣)等請於
此處照例建立墩臺一座營房七間馬棚一間撥
馬兵二名步兵三名㩦帶家口居住稽查往來行
人足資防禦若增設官弁帶兵駐防不但建營於
無用之地毫無裨補而且附山居民向安耕鑿者
未免驚擾但(臣)等愚昧管見是否有當伏乞
皇上指示遵行緣欽奉
聖諭商酌定議奏聞事理(臣)等謹會同定議合詞覆
奏為此謹
奏
所議是馬樸條陳朕原不深以為然大都書生不逹時
勢因少林僧人向多操習技勇之傳聞遂乃敷衍此一
奏耳若據現在情形而論即墩臺亦可不必建設爾等
其再加酌量
河南廵撫(臣)田文鏡謹
奏為奉
命來豫之侍衞才有可用仰懇
聖恩逾格補授以收得人之效事竊(臣)伏查雍正三年
二月初七日接准部咨内開將舊有進士千總侍
衞内擬取三十七人引
見奉
旨此三十七人内甚好者二十七人等因欽此嗣奉
命來豫酌量試用之三等侍衞白琦係在二十七人之
内(臣)於雍正三年六月初十日因(臣)標右營守備
缺出經(臣)繕摺
奏請奉有
硃批諭旨欽此欽遵何敢再為瀆
奏但(臣)蒙
皇上天恩畀以廵撫重任凡文武大小属員無時無刻
莫不留心教導加意體察(臣)見白𤦺年力壯健舉
動便捷自到豫以來極知勉勵隨操學習弓馬比
前更進(臣)常差委該員廵查堤工採訪民情土俗
奔走勤謹實心效力委属可用之員今據(臣)標左
營守備金朝進因患痰證步履維艱具詳到(臣)經
(臣)另疏
題請乞休在案所遺守備員缺仰懇
皇上逾格天恩准將白琦補授如蒙
俞允容(臣)恭疏
題請不惟白琦感激
聖恩益加奮勉而(臣)亦得收臂指之效矣(臣)為營伍人
才起見不揣冐昧繕摺再為
奏請仰祈
聖鑒謹
奏
具本題請可也
同日又
奏為屢蒙
聖訓恭謝
天恩事竊臣家人齎摺回豫(臣)跪讀
硃批諭旨此係必有之事朕早勘破小人衷曲巳䧏旨
與福敏命其過豫時密諭魏定國楊夢琰矣欽此(臣)
伏念廵撫一官身任全省封疆事無巨細悉當料
理即有兼人才技莫不藉司道等属員為臂指之
助同心協力共勷厥成況庸愚魯鈍如(臣)者乎若
人懷一心上下掣肘自貽一身之罪戾甚小而致
誤
皇上之封疆甚大今蒙
聖眀洞鑒不但
訓誨(臣)者極其諄切即(臣)之属員亦蒙
皇上天心早為籌及凡所以
訓魏定國楊夢琰者何莫非為
皇上之封疆計亦何莫非為(臣)之一身計也又奉
硃批諭旨是即報朕之要道勉之欽此伏念(臣)受
恩深重銘刻五中欺之一字非惟不敢存之於心抑且
不忍萌之於念今蒙
皇上諄諄訓勉特將一字不敢欺五字
硃筆圈出(臣)更觸目警心益加惴惕若敢於
皇上之前稍萌欺心則覆載不容鬼神殛之矣又奉
硃批諭旨汝第坦然釋懷始終堅貞立志益勉公忠不
涉一毫欺罔自然得免愆咎汝不自陷他人其奈汝
何朕生平從不負人人或負朕
上天默助必獲報復四年以來内外諸臣寕不共見斯亦
朕一念赤衷所感諸臣俱當效法朕之居心即以斯
内省不怍之念仰對
天地神眀保汝無往而不亨吉也實為第一妙策欽此仰
見
皇上聖心如青天白日又如水之平淨如鑑之光眀
皇上之視臣下皆如赤子而臣下之負
皇上無異欺
天宜乎
上天報復不爽毫髮此固
皇上之精誠足以感召實亦諸臣之上干
天怒也凡在臣工尚敢不以
皇上之居心為效法乎(臣)雖下愚極陋然亦不敢自棄
不敢自阻如七十子之效法孔子得其具體而微
亦不虚生盛世空遇
聖君
天地神眀臨之在上質之在前(臣)惟有竭盡血誠益加勉
勵以求絲毫無欺無負免致自陷於罪戾已耳所
有微(臣)感激私忱理合繕摺
奏謝仰祈
聖鑒謹
奏
覆奏各條俱悉汝齎摺之人太覺頻數未免虚耗盤費
朕萬幾在御日不暇給亦苦紛煩汝既有敷陳自湏批
答一往一來竟無寕息矣嗣後朕所䧏諭旨如有回覆
彙集一處附同奏請事件之摺齎呈朕覽殊為省便
雍正四年十一月初九日河南廵撫(臣)田文鏡謹
奏為據實覆奏仰祈
聖鑒事竊(臣)家人齎回(臣)具
奏來歲二麥一摺欽奉
硃批諭旨到(臣臣)跪讀之下仰見我
皇上敬
天勤民朝乾夕惕之
聖懷有加無已(臣)不覺茅塞頓開愈深悚惕但(臣)伏思
來歲之二麥固難預期而
皇上之至誠自足上格(臣)查豫省所属各地方又於本
年十月初三日起至初八日止甘霖疊沛四野均
霑誠千古至治隆平之會也(臣)職任封疆敢不恪
遵
聖訓竭誠仰體(臣)惟有夙夜敬畏時刻黽勉以迓
天庥以副
聖懷合將原摺一併恭繳仰祈
聖鑒謹
奏
直隷亦得瑞雪均霑朕仰賴
皇天眷祐
聖祖垂庇自惟凛慎修省求寡悔尤而已曷敢倚恃聰眀
才智以駕馭天下實乃朕之本心也爾等封疆大臣當
效法朕之誠敬
同日又
奏為荷蒙
聖訓恭謝
天恩仰祈
睿鑒事竊(臣)家人齎回(臣)覆
奏張球一摺欽奉
聖訓諄諄(臣)捧接跪誦不勝哽咽莫知所以伏念(臣)蒙
皇上隆恩至深至渥雖不敢因張球之事竟致昏迷失
措貽誤封疆然而一種愧悔之私終難自釋今蒙
聖諭何必乃爾此等舉止俱係無能為景象凡有錯誤
愧悔總属徒然自懲自戒改之為貴欽此(臣)敢不深
自懲戒痛加悛改以副
聖懷又蒙
諭旨過矣朕中心實不罪汝也經此一番洵非無益當
篤信朕前摺所批增益識見用人妙術之旨欽此(臣)
伏思我
皇上至聖至眀無微不照而知人善任誠為千古帝王
所未及(臣)自問心思耳目雖黽勉學習亦所不能
聖諭經歷如是境遇正乃
上天所以玉成汝也無湏憤鬱即如年羹堯一人增朕無
限見觧夫闔省之廣属員之衆焉得人人不謬事事
無舛惟貴方寸内所秉忠正耳舉凡類斯波累之咎
朕悉予原恕汝其寬懷自處勉之欽此但(臣)清夜環
思自以為生當
盛世幸沐
聖人之教得邀
聖眷之隆毋論(臣)之一身固當兢兢業業力求其是即
通省官民何一不當竭力整頓使之盡皆革面革
心蒸蒸向化然而
皇上之聰眀睿知由於
天縱雖極四海臣民之衆莫不洞察其隱故當年羹堯
接見而終被張球所欺此(臣)所以問心自疚而無
一刻之敢於自安者也今蒙
皇上逾格天恩不惟宥(臣)以莫大之罪而并
諭(臣)以寬懷
勉(臣)以悛改似此浩蕩
隆恩豈(臣)此生此世所能仰報於萬一乎(臣)惟有夙夜
加勉時刻冰兢以期無負我
皇上諄切垂誡之
聖意於靡盡耳又(臣)覆
奏管河道員一摺欽奉
諭旨知道了朕正在搜訪如得有勝任之人即行補授
倘一時竟不得人俟二員到京引見後再定欽此仰
見我
皇上求賢若渴而用人如不得已之
聖心復時厪於宵衣旰食之中則是河道一缺自必補
放得人以資防禦再(臣)伏查開封府下南河同知
劉永錫己經副河(臣)嵇曾筠給咨歸德府知府祝
兆鵬己於本年十月初七日經(臣)給咨俱各赴部
引
見合併
奏眀謹
奏
祝兆鵬好但恐其聰眀自用劉永鍚服勞奔走之員耳
乃小材器然較二人之居心似乎劉永鍚平易若能涵
養氣度將來亦儘堪驅策
同日又
奏為疊蒙
聖訓感激難名謹瀝血
奏謝仰祈
聖鑒事雍正四年十月二十六日(臣)家人齎回(臣)覆
奏署理湖廣督(臣)福敏轉傳
上諭一摺欽奉
諭旨福敏所傳誤矣朕竝未曾言爾偏執但命伊將朕
所以嘉奬之意所以恩寵之故面諭爾知併降訓旨
與楊夢琰等蓋因楊夢琰原係福敏法海所薦舉之
人才具頗属優長去年春間李紱曾於朕前奏稱楊
夢琰必不得田文鏡之歡心等語或恐其於中播弄
致爾共事属員懷疑掣肘預先道破不令若輩得以
施其伎俩耳今觀福敏傳旨光景殊大失朕意總之
爾第坦懷勿慮自信果是蒙朕許可遂守而弗失偶
或不是遵朕教誨復從而悛改則更無不是處矣最
要者始終如一不隨境而遷方為大丈夫之操履朕
不輕易許人爾之秉心立行實有可取非同泛泛即
照此加勉為之自永遠叨承眷顧也欽此(臣)跪讀之
下不勝感激涕零失聲哽咽伏念(臣)禀性庸愚才
復陋劣荷蒙
聖主天恩畀以封疆重任寸長莫展毫無報效屢蒙
殊恩嘉奬(臣)實悚惶乃復蒙
皇上特命署湖廣督(臣)福敏諭知并恐有人從中播弄
令(臣)共事属員懷疑掣肘預先道破仰見
皇上至聖至眀無微不照(臣)思人臣事
君全憑此心雖任有大小職有崇卑而一點敬
君愛
君不敢欺
至愚未曾讀書然惟知天下之人志秉公忠心向
皇上者即是同心合意之人非若他人除同年故舊之
外即視為異己如李紱者楊夢琰尚未到任尚未
與(臣)同辦一事即(臣)與李紱亦未曾謀面(臣)實未
觧李紱何所見而即知楊夢琰必不得(臣)之歡心
豈以(臣)為不公不忠之小人而楊夢琰為剛方正
直之君子方底圓蓋不相投合耶不過恐(臣)日後
糾參楊夢琰特為預留地步可謂巧於護庇矣(臣)
查糧道楊夢琰係辛丑科進士雖為李紱門生然
其居官存心與其師大不相同極知感激
聖恩亟思圖報辦事勤謹操守清廉人亦爽直竝無私
詐但性氣近於浮躁律例多有未諳往往舉動輕
率凡事任意且馭下無知人之眀聽言無酌理之
見一味猜疑反致拘礙(臣)每於接見司道之時逐
事面加訓飭至再至三令其改變倘肯服善自加
勉勵久而久之或可去其偏而化其短斷無與(臣)
有不合之處此尚在無庸計慮者所慮者豫省漕
糧除近水次州縣徵收本色外其不近水次州縣
題定折徵銀两令糧道臨時採買每年辦運之時多
有牙行囤戶故高其價以圖厚利而其間即有不
肖書役串通說合舞弊分肥兼之旗丁之頑劣水
手之作姦則又在糧道為之因地制宜相機行事
庶可依限抵通上不致有誤
天庾下不致貽累官民彼拘方謹守之人恐難勝任且
糧道與(臣)同在省城諸事俱可商酌而行即有不
合處(臣)亦可以面相考訂今赴衞辦漕與(臣)隔遠
(臣)所以不得不為楊夢琰鰓鰓過慮者也至於(臣)
之仰沐
聖恩至深極渥每思圖報無由故凡居官行政莫不兢
兢業業凛惕冰淵即至境遇紛乘之會亦不敢將
求是之心稍有遷易乃蒙
皇上親灑
宸翰多方
教導似此
高厚隆恩雖捐糜頂踵實難圖報惟有恪遵
聖訓始終不移竭盡愚誠力求一是以仰副我
皇上期望之
天心於萬一耳所有微(臣)感激私忱理合繕摺
奏謝仰祈
聖鑒謹
奏
此奏通透之至知道了
雍正四年十二月初六日河南廵撫(臣)田文鏡謹
奏為恭報瑞雪以慰
聖懷事竊查豫省所属各地方於雍正四年十一月十
三十四十五等日同雲密布瑞雪繽紛(臣)隨差人
四路確查十一月二十六日據回差禀稱開封歸
德衞輝彰德懷慶河南六府所属暨陳許禹鄭陜
五州併所属各縣積地自二三寸起至四五寸不
等南陽汝寕二府所属汝光二州併所属各縣積
地自七八寸起至一尺不等(臣)正在繕摺具
奏間據各州縣陸續報稱仰賴
聖主福庇於本年十一月二十八日酉時起至二十九
暨十二月初一初二等日復得瑞雪自五六寸起
至一尺一二寸不等通省普被四野均沾地土滋
潤麥根深固將見豐年預兆大有可書士農工賈
莫不歡呼匝地感頌
皇上(臣)職任封疆幸逢
嘉會惟有益加黽勉愈切冰兢以格
天心以副
聖懷所有豫省各属地方得雪日期分寸理合繕摺具
奏仰祈
聖鑒謹
奏
此番應時之雪實属浩蕩
天恩稀逢瑞兆且所被甚廣朕惟以手加額於欣慶之下
復倍加敬慎感戴耳直隷八府普皆積地盈尺而山左
山右所報大略相同塞外近邊一帶向來最慮雪大今
所積不過五六寸反不及内地之厚因此朕甚慰悦兹
接閱爾奏知豫省亦復如是優渥霑足則朕之喜更當
何似耶我君臣益當自警
同日又
奏為恭謝
天恩仰祈
聖鑒事雍正四年十一月二十六日(臣)齎摺家人回豫
捧到
皇上賜(臣)繡爐一座(臣)隨出郊跪迎至署恭設香案望
闕叩頭謝
恩祗領訖伏念(臣)一介庸材毫無知識仰沐
皇上高厚之恩每自思維感深刻骨本年十月三十日
恭逢
皇上萬夀聖節(臣)奉
差在外不克趨赴
闕廷躬親拜舞是以不揣冐昧虔備繡爐等物繕摺恭
進雖極知粗鄙不堪
上獻然而一點芹曝之誠實有非此難以刻安者乃未
蒙
聖恩俯賜全納寤寐之間正切恐惶不謂復荷
聖慈特將繡爐
恩賞及(臣)欽承之下不勝感激無地愈滋慚悚(臣)何人
斯而仰蒙
聖眷之隆優容之
德一至於此(臣)惟有痛自刻責益加敬謹夙夜匪懈竭
盡駑駘以仰報我
皇上知遇之隆恩於生生世世耳所有微(臣)感愧私忱
理合繕摺具
奏恭謝
天恩謹
奏
好勉之朕設身處地代爾思維即原係不肯勉勵之人
當此際遇亦不得不加勉矣誠乃
上蒼造就洪慈若似乎有意驅而納諸賢臣良吏之中又
畀爾以欲罷不能之勢爾真何幸而遭逢若斯耶敬之
毋忽
同日又
奏為據實覆奏仰祈
聖鑒事竊(臣)家人齎回(臣)會同河北鎮(臣)紀成斌覆
奏少室山一摺奉有
硃批諭旨(臣)等伏查少室一山竝無險要從來平静況
附近居民向安耕鑿一旦設立營汛非徒無益恐
致反生疑畏但既經條奏似亦安益求安之意故
(臣)等
奏請建立墩房以資防禦乃不謂
皇上深居
九重之中而此山情形已無微之不照除一面知會鎮
(臣)紀成斌外(臣)復再三酌量誠如
從無生事之處合併覆
奏又(臣)恭謝
天恩一摺奉有
硃批諭旨(臣)跪讀之下不勝感激慚悚因伏思我
皇上宵旰憂勤勵精圖治凡属四海臣民莫不共知祗
緣(臣)賦性顓愚亟思奮勉凡有奉到
諭旨或一時未能覆
奏寤寐便覺難安故不揣冐昧屢瀆
宸嚴以致上厪
聖懷罪何可逭今復蒙
皇上天恩憐(臣)愚昧諄切
教導(臣)敢不銘勒五中竭誠仰體嗣後謹當將奉到
諭旨凡有回覆彙集一處附同
奏請事件恭呈
御覽以副
聖懷謹
奏
覽
同日又
奏為恭謝
天恩仰祈
聖鑒事雍正四年十二月初二日(臣)齎摺家人回豫捧
到
皇上賜(臣)黃羊一隻哈密瓜一枚(臣)隨郊迎至署恭設
香案望
闕叩頭謝
恩祗領訖欽惟我
皇上德嫓生成
道隆化育
恩膏普被遇物而恒厪
天懷
愷澤頻頒因時而每沾殊品(臣)心同犬馬雖欲竭頂踵
以捐糜而力比駑駘實未能圖報於萬一撫膺自
問不勝恐惶惟有矢之
天地盟諸幽獨自始至終不欺不苟以無負我
皇上知遇之隆恩於靡盡耳所有微(臣)感激私忱理合
繕摺
奏謝仰祈
聖鑒謹
奏
朕待爾恩遇之隆不在些湏食物間也奚庸於此言謝
且非止施惠於爾一人之身蓋欲施惠於中州闔省蒼
生也其仰副朕意毋違毋負
雍正四年十二月十八日河南廵撫(臣)田文鏡謹
奏為恭報瑞雪仰祈
聖鑒事竊查豫省於本年十一月十三十四十五二十
八二十九及十二月初一初二等日連次得雪俱
經臣恭摺奏
聞今於十二月十六日夜又得瑞雪積厚二三寸至五
六寸不等是夜無風更得均勻十七日早即晴眀
開朗太陽一照光焰輝騰中州黎庶共樂昇平景
象咸稱十餘年來未見此連朝瑞雪預兆豐年歡
呼載道又據各属報稱是夜之雪遍地普被四野
均沾涵濡土&KR0890;極其優渥此皆我
皇上聖德日躋昭格
天心是以
天眷極隆捷如影響(臣)幸際
昌期惟有益加勉勵勤修厥職以仰副
皇上諄諄訓誨
天恩所有豫省各属地方復得瑞雪日期分寸理合繕
摺具
奏仰祈
聖鑒謹
奏
據奏十六日續得瑞雪欣悦覽之是
天恩又偏渥於爾豫省矣
雍正五年正月初一日河南廵撫(臣)田文鏡謹
奏為恭報河清大慶仰祈
睿鑒事欽惟我
皇上聰眀天亶
聖敬日躋本朝乾夕惕之心固已合
天而基命極裁成輔相之大更復逹化而窮神是以
彼蒼昭瑞於上而七政齊輝河伯著靈於下而三門底定
既刷深數百尺而循軌以趨復澄清幾千里而安
瀾共慶(臣)於雍正四年十二月初九日自衞輝府
兑漕事畢回署由祥符縣之柳園口渡河親見浮
冰開凍之處微覺清澈不似往日濁流心以為異
不敢冐昧隨委員分路上下查看西至陜西交界
東至江南交界於十二月二十七日據各管河同
知申報豫省黃河上自陜州下至虞城縣一千餘
里自雍正四年十二月初九日起漸漸澄清至十
六十七等日竟與湖淀清水無異又於十二月二
十九日據河道祝兆鵬具報到(臣臣)不勝踴躍歡
忭竊以為
大聖人在上
天特䧏此異數嘉祥(臣)何幸而恭逢斯
盛緣報到之時已經封印(臣)謹先繕摺具
奏容(臣)開印即恭疏具
題慶賀
皇上天庥伏乞
睿鑒施行謹
奏
河清之語耳則熟聞而目未經見蓋誠属稀逢之事然
朕際此嘉徵愈增敬畏於在廷諸王大臣慶賀表内已
降有諭旨行當布聞於汝兹不重宣
雍正五年正月初七日河南廵撫(臣)田文鏡謹
奏為恭謝
天恩事雍正四年十二月十九日浙江觀風整俗使(臣)
王國棟到豫(臣)隨出郊恭請
聖安王國棟當將前次署湖廣督(臣)福敏誤傳
皇上旨意竝未曾言(臣)偏執因(臣)實心辦事所以屢屢
加
恩於(臣)之
上諭備悉宣示(臣)跪聆之下不勝感激無地伏念(臣)一
介庸愚至微極賤仰沐
皇上逾格天恩畀以廵撫重任汲深綆短時切蚊負(臣)
有何能足以蒙
皇上之知而邀
皇上之恩是以(臣)每受
聖恩自覺毛骨竦然不寒而慄私心竊計以為今日之
受
恩非輕當思後日之圖報不易而且前
恩之未報後
恩之疊頒則(臣)之圖報更難而(臣)心更廹即如署湖廣
督(臣)福敏所傳
諭旨雖有錯誤既蒙
皇上硃批諭(臣)又蒙
皇上特命王國棟於稠人廣衆之中眀
諭其誤不但(臣)一人感激
天恩即豫省大小臣工共聽共聞莫不稱頌
皇上聖眀精詳周備至蒙
聖諭一切毁譽之口分毫不能搖奪(臣)竊以為臣子居
心有純不純之分辦事即有力不力之辨如居心
不純則根本紛錯及至臨事非過於剛愎而失之
粗浮即過於柔懦而多所瞻顧矣此其心惟知
皇上操生殺予奪之大權而可畏而不知
皇上禀至聖至神之聰眀而不可欺彼悠悠毁譽之口
安能搖奪哉(臣)何幸而遭逢
堯舜得以眀目張膽毫無顧忌而行(臣)心之所欲行殫
(臣)心之所欲殫也(臣)惟有仰遵
聖諭實心為
國家出力以仰報
天恩於萬一耳所有(臣)奉到王國棟口傳
諭旨理合繕摺
奏謝伏祈
睿鑒謹
奏
好惟宜加勉勿怠
同日又
奏為恭懇
天恩准留廵察以資政治事竊照豫省地方幅員遼闊
(臣)駐劄省城耳目難周荷蒙
皇上特設廵察官周流查察所属府州縣不敢不力行
保甲修葺墩舖即營汛官兵亦知警惕協力防護
至於驛站夫馬亦復臕壯足數不敢虛糜與(臣)之
在省遥制者不同實有益於地方且更有以補(臣)
之不逮伏查廵察戶科給事中(臣)張元懷一清如
水辦事實勤所到之處吏畏民懷似此清廉勤慎
之員委属難得今當一年期滿(臣)不揣冐昧可否
將張元懷仍留豫省再廵一年仰請
聖裁如蒙
俞允(臣)查各州縣每處民壯五十名給與工食使之學
習長鎗鳥鎗弓箭以資捍禦廵防實與保甲捕務
相為表裏應請歸廵察官就近調試技勇考其勤
惰再大路两旁所栽樹木誠恐地方官奉行不力
以致枯活不齊廵察往來經由必及亦應請歸廵
察官順便查驗以上二事如查有苟且塞責有名
無實者許廵察官與(臣)會疏
題參可否容(臣)
題請伏候
皇上諭示遵行抑(臣)更有請者廵察一官各處行走蒙
皇上恩給夫馬口糧之外實無絲毫出息清苦異常更
兼家口在籍恐不無内顧之心仰懇
皇上天恩可否每年在司庫耗羡銀内動支銀八百两
賞給廵察官以為伊冬夏衣裝并豢飬家口之需(臣)未
敢擅便并祈
皇上睿鑒施行謹
奏
所奏是即照此具疏題請既與以養廉則當令其敷用
滿足千金可也
同日又
奏為恭請復設河北道員仰祈
睿鑒事竊(臣)伏查河北彰德衞輝懷慶三府向設守道
一員於康熙六年奉裁九年復設又於二十五年
前撫(臣)王日藻請裁部覆奉
旨依議在案(臣)查河北三府共轄二十三縣幅員甚廣與
直隷山東山西三省接壤雖係内地但(臣)與两司
各道俱駐劄河南中隔黃河鞭長莫及一切倉庫
錢糧與夫吏治民生全賴知府督率而知府無道
員統轄則勤惰亦得以自由且河北大堤延袤數
百餘里河道駐劄省城一至汛水漲發南北奔馳
呼應不及近又蒙
皇上軫念運道民生將小丹河百泉洹河等水修築疏
通以濟漕澤民必得一大員兼轄料理方與地方
有益應請復設河北守道一員統轄三府地方稽
察吏治并責廵防仍照管河道之例加以兵備職
銜將河北一帶堤工埽壩廳汛各官河兵堡夫分
與該道就近督率修防小丹等水利一并令其廵
查此外再有零星小泉可以逹衞濟漕者俱令斟
酌疏通彙流入衞以濟漕運毋致淤塞并稽察民
間截流盗水之弊抑(臣)再有請者(臣)查衞輝府属
之胙城縣地方窄狹錢糧止有一萬三千餘两事
亦稀少離延津縣僅三十五里(臣)請將胙城縣裁
并延津縣管轄每歲科取文生各八名歲考取武
生八名廩缺二十名每科歲貢生一名仍准其歸
附延津縣學照常考取應銷鹽引亦歸延津縣督
銷均免裁去縣既裁併則知縣教職典史之官俸
役食即可移作復設守道俸工則是官役俸工無
庸另動正項錢糧矣其守道養廉伏乞
皇上天恩將胙城縣知縣養廉增照各道支領之數
恩賞支領至於守道駐劄衙門(臣)查臨河適中之地莫
過於武陟縣與沁河小丹河逼近查有副總河嵇
曾筠原駐衙門今副河(臣)嵇曾筠移駐陳橋現今
閒空則是衙署亦無庸蓋造矣似此一轉移間河
北三府地方得一大員料理不但(臣)得資臂指之
助而汛水長發之時濟渡維艱之際亦不致河道
分身不及均沐
天恩於億萬斯年永永無極矣是否可行伏乞
皇上諭示容(臣)會同總河(臣)齊蘇勒副河(臣)嵇曾筠另
疏
題請
敕部議覆施行為此謹
奏
復設道員之議甚属有益地方會疏具題可也養廉一
項究非俸薪之比毋得叙入本内
雍正五年二月初九日河南廵撫(臣)田文鏡謹
奏為恭報春雨春雪仰祈
睿鑒事竊查豫省自雍正四年十一十二两月之内四
次得有瑞雪俱皆積厚普遍經(臣)節次奏
聞今又於雍正五年正月二十九日春氣融和蒸成膏
雨自酉時得雨起優渥霑足至三十日丑時轉寒
成雪下至二月初一日寅時始晴積厚一尺至一
尺四五寸不等據各属具報到(臣)通省均霑高下
普被黃童白叟共慶豐年巷舞衢歌咸蒙
聖德(臣)欣逢
盛世幸際
昌期但(臣)所見者豫省而已以
皇上之敬修而驗之
天心之篤眷以
皇上之至德而驗之
聖祖之垂庥則普天率土當莫不如豫省之疉沛
天恩豐登預兆者也(臣)不勝懽忭踴躍之至理合繕摺奏
聞為此謹
奏
豫省疊沛雨雪足徵和氣應時直隷亦荷
天恩優渥朕不禁額手欣慶而復敬慎倍增耳曷敢稍涉
高興肆志況春澤預兆雖嘉究俟秋成方可為準也
雍正五年二月十八日河南廵撫(臣)田文鏡謹
奏為欽奉
聖訓據實覆奏事竊(臣)家人齎回(臣)恭報河清大慶等
事一摺欽奉
硃批諭旨河清之語耳則熟聞而目未經見蓋誠属稀
逢之事然朕際此嘉徵愈增敬畏於在廷諸王大臣
慶賀表内已降有諭旨行當布聞於汝兹不重宣欽
此(臣)恭候
聖諭間未奉内部頒發接閱邸鈔跪讀
聖諭煌煌(臣)於
皇上發揮天人感應之理休咎禍福之機仰見
聖學之精深直通於無聲無臭之表及讀至
皇上之所以事
聖祖而
聖祖之所以祐
皇上仰見
聖孝之純備即在於善繼善述之間而且
宸衷敬慎
謙德彌光不允諸王大臣再三之請
陞殿受賀惟祭告
景陵奉誠敬於
聖祖
勅崇祀典歸功德於
河神又
賜恩臣工晉爵一級仰見
聖德之寬弘已極於覆載之大不特河清上瑞載之史
冊誠千古希有之竒祥而
天語精微奉為典謨乃六經未傳之奥旨以
皇上之敬
天法
祖感召
天庥又以
皇上之朝乾夕惕以承
天貺則唐虞都俞之風成周太和之氣不得專美於前而
并有以超出乎上豈特七政齊輝九河告瑞而已
哉(臣)幸生
聖世快覩嘉祥且見普天同慶率土歡呼共戴夫
至聖至眀之君共樂於光天化日之下惟有欽遵
聖諭益加黽勉以仰報
皇上天恩於萬一耳所有(臣)奉到
硃批
聖諭不敢稽延理合恭摺覆
奏伏祈
睿鑒謹
奏
實出朕之誠念非敢故為謙抑若稍涉作用有意致飾
虚文非止欺人乃欺罔
天
祖矣朕斷不為但經此番瑞應彌凛
天監昭垂敬畏之心洵有不期然而然者向於史冊中覩
河清之載每疑為粉飾太平其事在或有或無之間不
謂竟見之今日而且彰眀較著倍勝於往昔朕是以且
幸且懼而前諭之頒䧏不能以自已也惟與諸卿期共
勉之
同日又
奏為恭請分發候選州縣學習題補以課吏治仰祈
睿鑒事竊照州縣一官為民父母與民最親事無巨細
皆其所理關係非輕我
皇上軫念民瘼留心吏治凡現任之州縣莫不甄别其
賢否必得其人至新選之州縣又皆驗試其人才
務期克當(臣)每見吏部月選之引
見後人去得者記名别用或與緊要之缺人平常者調
以簡僻地方或令督撫試看凡經
皇上欽定之員人地應無不宜到任更當勉勵(臣)又何
庸妄參末議但臣蒙
皇上殊恩天高地厚凡有知之深而見之切者敢不敬
為我
皇上陳之(臣)自莅任以來見豫省新任之州縣初登仕
版諸事茫然其間質本平庸者惟憑書辦依樣葫
蘆稍有才具者又皆硜執已見任意妄舉(臣)聞學
古入官居官所行之政本於平日之所學則新選
之州縣内無不學之人宜其見之於政而可行措
之於民而皆得然而進士舉人當其為諸生時專
攻舉業以取科名故於刑名錢榖平日無暇寓目
即間有博涉羣書講求經濟實學者若不能變通
惟執古人成說則宜於古而多不宜於今合於南
而或不合於北此中正有相時度地之權衡又未
可執一而論也乃以初出學堂之書生而即膺民
社之重任雖才具有可造就者聽其學習久當熟
練才庸不能勝任者驗其不可即便題參則是以
朝廷之民社而為新進後生所嘗試之具當其未熟
練未題參之前少則數月多則經年儼然民上安
能保其無害於民即或另易一官而後來者仍復
如是吏治何由而報循良民生何由而登仁夀哉
(臣)伏思我
皇上求賢若渴用人無方常恐野有留良故往往不拘
資格捐貢之教職俸滿引
見竟得擢為知州未中之生員學臣保題竟得補授知
縣考職州同亦令挑選雜職微員亦准卓異在我
皇上聖意誠以何處無才不得早用為可惜耳候選之
進士舉人并各項人員俱照科分名次分班銓選
不得先後一人但其間有已經及選者或係才庸
未得及選者反多竒士亦未可定與其在原籍閒
居不如到各省學習此亦造就人才之一法也(臣)
請將未經吏部截取家居候選之進士舉人并捐
納州縣行文各省督撫查其選期尚在二三年之
後者准其給咨送部按照省分掣籖照常引
見如掣得直隷者則
命往直隷掣得河南者則
命往河南查照各省州縣之多寡酌量
命往照進士留京學習之例令其寓居省城時常學習
在省督撫司道衙門同現任官一體進見從旁觀
聽凡有疑難重大之事属官如何辦理如何禀眀
上司如何教導如何訓飭之處便可一一考較如
有公務應差人員則委其辦理以試其才再有缺
出乏員署理則委其接署以觀其政各上司亦時
加指示如師之於弟耳提而面命之從此學習才
具優長者督撫保題實授學習未熟者令其再學
不能學習者題請改教如此則不以民社為嘗試
亦不致遺害於地方其於吏治民生大有裨益如
謂將未經截取之員先赴各省學習督撫遇缺題
補則截取在部應選者反不得缺以致有妨銓政
(臣)更請將學習人員内除實在才能出衆者許督
撫遇缺保題仍令引
見補授外其才非出衆僅可供職之員照其應選之期
題補倘未及選期各省缺出歸部銓選不得越次
保題則與銓政無妨也如謂各員徒往學習未得
即補長途䟦涉旅食維艱則各員在家閒居亦必
喫飯穿衣赴部候選豈免登程就道倘到省後遇
有公事差委各上司何難酌量往返日期捐給盤
費且各員既欲致身事
君豈惜此主僕居食之費此又無庸過慮者也倘各員
不安義命營求鑽刺希圖先用督撫徇私阿好顛
倒賢否屈抑才能保題庸吏一經發覺交部嚴加
議處(臣)不揣愚昧敬獻芻蕘是否可行伏候
聖裁特降
諭旨敕部詳議(臣)不敢冐昧具
題仰祈
睿鑒施行謹
奏
據奏請將候選州縣分發各省學習以裨益吏治此議
朕於踐阼之初業經思及因難以施行遂寢而未發爾
謂挨次分班恐致淹滯竒士此意固善然自古迄今大
抵中材居多欲求間氣所鍾出類拔萃之利器世不屢
覯故理國之道貴儲材有素首先以厚風習為要務風
習既端斯趨向有方而人文蔚起矣夫資性苟純縱或
政體生疎亦可漸次造詣天下事要不出情理二字而
已不特科甲輩學古入官即一切旗漢人等既擬身登
仕籍宜無不講求經濟吏治民生豈盡茫然莫喻傳不
云乎未有學養子而後嫁者但恐其居心不肯恪秉公
忠以奉乃職耳若慮以民社為新進後生所嘗試之具
粤稽舜典眀試以功車服以庸已啟後世科資循格之
端是以地方外吏全賴守封疆者激揚精嚴糾舉公當
正所謂三載考績黜陟幽眀也至云新選者少則數月
多則經年安保其無害於民今學習之員不令攝事無
由覈驗優劣委令署理彼僉邪小人之為害於民又獨
不然乎況督撫諸臣雖簡命自朕未必一皆公而忘私
或稍涉夤緣則大啟奔競其弊有不可勝言者不寕惟
是即朕現今用人之法亦止堪暫行一時將來自仍歸
於
聖祖疇昔銓衡之成憲朕緣目擊官常懈弛吏治因循專
以積纍為勞坐廢濯磨之志不得不大示鼓舞以振作
羣工委靡之氣俟咸知奮勉治行改觀時自另有裁處
之道又據稱朕超擢教職為州選舉生員為縣雜職亦
准卓異云云就爾所言試觀如是甄拔才堪入彀者能
得幾員此亦出於偶爾旁求非可永遠循行之良策所
以吏兵两部向年規例悉仍舊貫未命更張一二間遇
爾等越例題請補授亦俱令聲眀原委朕降特旨允行
蓋有深意存焉豈俾輕紊成憲而致一代典章混淆無
序哉
雍正五年閏三月初六日河南廵撫(臣)田文鏡謹
奏為奏
聞事竊查豫省自去冬以及今春共得大雪五次俱經
(臣)具摺
奏眀今自二月初一日雪霽之後至三月初九十九
等日得有微雨均入土寸餘麥苖滋潤長發(臣)因
連日風多恐吹乾地土隨委員四路查勘據禀麥
苖俱已長茂出地尺餘土膏不甚乾旱(臣)於三月
二十五日赴武陟縣恭陪
欽差大臣致祭
河神一路詢問農民皆謂今年遇有閏月節氣稍遲
但風後湏得雨澤滋潤麥苖更易長發且所種高
糧棉花榖黍亦在望雨(臣)即飛飭各属禁止屠宰
齋戒沐浴率属虔禱深自修省已於閏三月初三
日未時起至初四日申時止得有時雨據各属禀
報入土三四寸至五六寸不等麥苖青葱茂盛百
榖亦俱長發今又於初五日已時得雨起現在連
綿不住已經霑足通省臣民歡聲載道僉云雨金
雨玉我
皇上聖敬日躋感召
天和得此及時雨澤萬民樂育所有得雨日期入土霑足
情形理合奏
聞仰慰
聖懷為此謹
奏
深慰朕懷今春自入三月以來風霾時起朕頗以旱為
憂然晨夕風起處即帶微雨
天工殊為難測初二至初六七間雖雨而不勝風力光景
膏澤未溥幸荷
上蒼慈恩於初十十一連日甘霖大沛朕凛懼之心方為
少釋頃據東撫奏報得雨已透晉撫亦報霑足想前二
日傾注形勢所被地方甚属寬遠朕實欣幸兼亦為卿
等幸之
同日又
奏為桃汛已過工程平穩仰祈
睿鑒事竊查豫省黃河南北两岸堤工埽壩仰蒙
皇上聖謨睿算指示周詳不惜百萬帑金連年修築又
蒙
皇上至誠格
天大孝法
祖及懷柔
河岳百神著靈是以澄清告瑞之後安瀾循軌今桃
汛已過一切堤工埽壩俱各平穩通省臣民歡聲
奏上慰
聖懷伏乞
睿鑒謹
奏
朕憂河之念較前稍減矣卿等身膺地方之責不可亦
作如此想
同日又
奏為欽奉
聖訓據實覆奏事竊(臣)家人齎回(臣)恭請分發候選州
縣等事一摺奉有
硃批諭旨(臣)跪讀
聖訓恍然如夢寐之初覺惕然知(臣)言之非是仰蒙
皇上天恩不加(臣)以失言之罪而且
訓諭諄諄示以
皇上用人之大道鼓舞羣吏之權宜(臣)伏讀
皇上首先以厚風俗為要務之
諭旨誠
聖天子清本澄源之至論風俗一正則人心向善雖椎
魯之夫皆知變化況讀書科舉之士乎至於不肯
恪秉公忠以盡乃職
皇上已洞鑒諸臣肺腑如此則學習實属無益而況僉
邪小人更不可測乎此正風俗之所以為要也(臣)
惟有凛遵
聖訓激揚精嚴廢置詳當以仰報
皇上天恩於萬一耳所有(臣)奉到
諭旨理合恭摺覆
奏伏祈
睿鑒謹
奏
棄取之責全在卿等若月選人員除實属老病龍鍾外
即灼見其不可用不便即行黜革何也一則恐物議徒
以言貎為重抑或疑朕聽信耳目二則其中非科分應
銓者即係急公捐納之員曷可恃片刻目力遂爾決定
擯斥無論朕心有所不忍於情於理亦俱属未協故不
得已而姑且錄用正賴卿等督撫大臣有以甄别其賢
不肖也非推怨與卿等蓋其勢不得不然耳所以云用
人一節天下事未有難於此者
雍正五年閏三月二十日河南廵撫(臣)田文鏡謹
奏為恭報得雨透足日期二麥秋禾長茂情形仰祈
睿鑒事竊(臣)伏查豫省仰蒙
皇上至誠至敬感格
天心於閏三月初三初四初五初六等日連得霑足時雨
麥苖滋長經臣即於初六日繕摺奏
聞隨於初七初九十一十二等日又得雨澤據各属具
報各入土四五六寸不等通省已皆透足二麥青
葱高有一尺七八寸及二尺餘不等穗已秀齊現
在揚花至於高糧棉花榖黍等項亦皆長發茂盛
白叟黃童歡聲雷動咸謂
聖天子在上朝乾夕惕日就月將以致
彼蒼默佑由是海内臣民皆得仰承
天貺(臣)所見者止在豫省但豫省居天下之中既得有雨
則他省應必同霑藉此仰慰
聖懷微(臣)犬馬之私曷勝慶幸所有得雨日期二麥秋
禾情形理合具
奏仰祈
睿鑒謹
奏
覽奏曷勝欣悦之至皆由卿能公忠體國荷蒙
上蒼鑒佑始有此嘉徵也前月二十一二等日都城得雨
時雲氣十分濃郁以為沾濡必廣不料輔京州縣如昌
平涿州通州等處相隔咫尺入地尚未及一寸畿内近
日望雨甚殷朕心深為憂虞所幸者
天恩垂慈
聖祖蔭庇適據山陜山東江浙楚粤等省悉皆奏稱雨暘
時若因此懷抱少寬但直隸地方更近一層不容不親
切視之也兹數日内沉隂黯靄甚有可望原欲俟甘澍
降後批發爾摺復念來人守候至今為時已久故書此
諭且令先回也
同日又
奏為據實奏眀仰祈
睿鑒事竊(臣)於雍正五年閏三月初七日接准兵部火
票封發内閣交出轉發河南廵撫包封到(臣)内封
雍正五年三月二十八日怡親王暨大學士馬齊
等奉
旨山西廵撫德眀所奏吳竒眀揭帖一紙可鈔錄發與
河南廵撫將揭帖内有名之該省人犯應行質問者
即速密拏觧往山西交與德眀究審不得疎縱亦不
得拖累欽此并揭帖一紙到(臣臣)查雍正五年三月
二十九日(臣)接准山西撫(臣)德眀咨止令(臣)將現
在河南結橋梁教哈哈教悟真教之臨穎縣人許
登第中牟縣人耿炳光密拏觧晉究處(臣)隨密行
按察司遴委幹員分路前赴臨穎中牟二縣協同
該縣文武印汛各官嚴行密拏并查橋梁哈哈悟
真等教去後及(臣)於閏三月初七日欽奉
聖旨始知吳竒眀在山西出首田帝育等謀為不軌不
勝驚駭(臣)即密令通省文武官弁各加嚴謹地方
密行訪察姦宄查拏匪類兹據按察司詳據中牟
臨穎二縣詳稱借查保甲為名挨戶稽查不遺餘
力竝無耿炳光許登第姓名蹤跡亦無橋梁教哈
哈教悟真教等名色現在移咨山西撫(臣)德眀訊
眀該犯年貎竝確實住址移覆到(臣)以憑拏觧在
案(臣)查中牟縣耿炳光一犯雖據吳竒眀揭帖係
現在跟隨吳竒眀在山西許登第一犯雖據臨穎
縣覆稱並無其人但事關重大(臣)仍令中牟臨穎
二縣查拏并差委(臣)標守備洪繼澤前赴該縣協
同密緝務期獲觧并揭帖内開有通元居士隱居
嵩山(臣)亦委員密行查拏(臣)遵
旨不敢疎縱亦不敢拖累所有密緝無蹤并現在訪拏
緣由理合繕摺具
奏伏祈
皇上睿鑒施行謹
奏
朕初聞此案便以為荒唐但既據稱姓名鑿鑿安得不
一察究其各犯之直隷籍貫者雖已按名捕獲又悉係
椎魯鄉愚不似謀為不軌姦匪之流事之真偽殊属莫
觧晉撫德眀現在鞫訊審後自然水落石出若將確實
口供移咨到豫時作速緝拏應付無誤至所開悟真等
教名色亦當再加留心密訪舉凡此等邪黨率皆詭託
深藏惟彼同類之人聲應氣求原無彰眀較著形迹猝
難發摘慎毋輕率疎略致使漏脱況屢經䧏旨飭禁若
輩自必愈加固祕地方有司莫不欲避失察處分焉肯
實力究詰全在爾等大吏耳目精眀督飭有方乘機將
類斯邪教逐一搜剔為百姓除殘去穢肅清地方寕非
美舉乎又有一種兇惡異常名為老瓜賊者聞豫省實
繁其徒尤宜竭力設法剗除淨盡以安良善
硃批諭旨卷一百二十六之九
欽定四庫全書
硃批諭旨卷一百二十六之十
硃批田文鏡奏摺
雍正五年四月二十八日河南廵撫(臣)田文鏡謹
奏為欽奉
聖訓據實覆奏事雍正五年四月初七日(臣)家人齎回
(臣)覆
奏遵
旨密拏耿炳光許登第一摺奉有
硃批諭旨伏思(臣)自雍正二年欽奉
聖諭密拏邪教無時無刻不加察訪凡見一屬員無不
諄諄囑咐并許其自能訪拏
奏請
皇上天恩免其失察處分若被上司及鄰封州縣拏獲
定行嚴參請
旨加倍治罪各地方官亦無不禁止查拏即入廟燒香
拏邪教為名自當借題設法(臣)令各屬明借查點
保甲暗則察訪邪教則其人平日作何生理與何
等人往來家中有無别項舉動鄉保鄰佑當無不
知從此稽查或可根究今又欽奉
訓旨乘機將類斯邪教逐一搜剔為百姓除殘去穢肅
清地方(臣)又飛飭各屬務期竭力同心嚴查密訪外
設法用力緝捕在案不敢少有寬縱貽害地方又
於(臣)恭報得雨透足二麥秋禾長茂一摺奉有
硃批諭旨仰惟我
皇上敬
天法
祖宵旰勤求既蒙
上天
聖祖鴻庥各省雨暘時若則
主之心不勝驚惕惟默禱
上蒼早沛甘霖一刻俾
天心早慰一刻耳至於豫省雨澤皆由
聖德格
天所致(臣)蒙
恩旨益切恐惶惟有竭盡血誠仰報
天恩於萬一所有奉到
諭旨理合恭摺覆
奏伏祈
聖鑒謹
奏
據爾以豫省雨澤歸美於朕語固不妄非但豫省即依
山傍海邊遠省分何一不關於朕耶所以云欲求民事
天時不愆不忒全頼爾等大吏能體朕心以為心也若
照直隸督撫軰不以朕心為心朕則無如之何更竒者
畿内各府俱報霑渥惟保定一府未聞透足朕為之日
夜憂虞莫置詎料宜兆熊等毫不介意所具摺内奏稱
冬春以來雨雪既多麥苗長發甚好雖間有秋禾未種
者今年閠月再遲數日無妨等語似此小民疾苦漠不
關心不啻秦人之視越人而冀感召
天和下應豈可得乎再年歲豐歉於奏報之虛實即可定
封疆大吏之誠偽朕之所以諄諄垂示於卿等有厚望
焉特諭
同日又
奏為恭報二麥收成分數及雨澤汛水情形仰慰
聖懷事竊查豫省自雍正五年閏三月初三日起至十
二日止連得雨澤情由經(臣)恭摺奏
聞現今二麥俱巳登場兹據開封等八府所屬暨陳許
等七州竝所屬各縣報稱地土雖有高下不等竝
皆十分豐收除將送到瑞麥現在恭疏具
題外所有巳種各色秋禾亦皆長發茂盛更兼入夏
以來雨水極其調勻據各屬報到閏三月二十二
十四二十七二十九三十等日四月初三初七初
八初九十一等日各處得雨入土四五六七八寸
及尺餘不等(臣)查所報雨澤非一日之内通省普
被或有數處同日得雨或有數處先後各日得雨
數日之間周流輪轉總之土膏無一處不霑渥秋
禾亦無一處不茂盛白叟黃童歡聲載道皆謂年
穀順成實有千倉萬箱之樂雨暘時若咸慶五風
十雨之祥此皆我
皇上聖敬格
天大孝格
祖之所致豫省臣民何修何幸而得逢斯盛也再(臣)伏查
豫省今歲黃河於本年四月初九初十十一等日
長水四尺五寸因河底刷深竝未出槽各處堤工
俱獲平穩臣惟有愈加小心敬謹防護以期仰副
聖懷於萬一耳所有二麥收成分數暨雨澤汛水情形
理合繕摺奏
聞謹
奏
以手加額欣悦覽之今歲二麥豐收景象叨蒙
上蒼慈眷
聖祖默佑直省仿彿相同竟可稱為大有惟汝河南最為
第一朕實慶幸而益增敬慎至若秋成豐歉則未敢逆
料如何若何也
雍正五年六月初三日河南廵撫(臣)田文鏡謹
奏為恭報雨澤暨汛水平稳情形仰慰
聖懷事竊查豫省自雍正五年閠三月二十二日起至
四月十一日止得雨霑足情形業經(臣)繕摺奏
聞今據各屬陸續報稱又於四月十三十六十七十八
十九二十二二十三二十八五月初一初四初五
初六十一十二十三十五十九二十二二十四二
十五二十六六月初一等日甘霖疊沛自五六寸
起至尺餘不等(臣)查通省之中雖非一日之内同
時得雨而周流輪轉高下地畝竝無一處不霑渥
秋禾雜糧亦無一處不茂盛轉盼秋成可望十分
收穫至於附近都省近時雨澤(臣)雖不及盡知然
不時訪聞亦皆霑足益切歡忻惟聞陜西地方於
夏府知府鈕廷彩報稱本年四月十八日黃河水
長二尺(臣)隨移咨總河(臣)齊蘇勒副河(臣)嵇曾筠
併飛飭道廳印汛各官令其協力加謹防護毋得
疎忽嗣據管河道竝各河同知報稱五月初二初
三等日沿河水勢深淺不等除長落相抵外淨長
水自一尺二寸起至三尺二三寸不等隨即消落
不覺水勢巳過竝未出槽兩岸堤工俱極鞏固又
於本年五月二十八日據寧夏府報稱本年五月
十七日黃河水長一尺餘(臣)復移咨正副河臣竝
飛飭道廳印汛各官協力加謹防護外(臣)查五月
二十五日巳交初伏前次長水既多不覺而近時
水勢亦復安瀾雖每日長水自五六寸起及一尺
四五寸不等亦隨即消落工程俱各平穩皆因河
底深暢水由地中之故然(臣)實不敢因此稍懈惟
有益加小心協力防護以副
聖懷所有豫省雨澤汛水竝秋禾暢茂情形理合恭摺
奏
聞謹
奏
仰仗
上蒼垂祐能保固全河兩三年無虞朕心方敢少釋也竭
力加愼加勉爲之
同日又
奏為據實奏明仰祈
聖鑒事竊(臣)伏查前撫(臣)石文焯於雍正二年九月内
奉
差赴浙散賑之時有銀一千四十九兩零發祥符縣庫
以傋公用竝無文案隨據祥符縣稟稱係前糧道
陳時夏所交辦漕應送撫臣規禮(臣)查此時陋規
未盡禁革應有此項銀兩雍正三年二月内布政
使今陞廣東撫(臣)楊文乾詳稱祥符縣所屬之黑
堽鹽厰柳園草厰等四處渡口俱係章奏往來官
民絡繹之地竝未設有官船向係民間私渡不但
船隻稀少抑且破爛不堪一遇緊急差使每虞乏
造册詳報共造船八隻分發各渡口應用外實動
用過銀六百一十二兩零尚餘銀四百三十六兩
零仍存縣庫今又據布政使費金吾禀稱豫省所
屬登封縣境内
中嶽廟西廊近被大風吹損椽瓦剝落又廟門牌樓
月正值大雨時行之候若不蚤為修理誠恐將來
一經坍塌工費必致愈繁隨飭令布政使將前項
剩存銀四百三十餘兩發給登封縣令其作速估
計修理毋庸再動别項公帑但(臣)查此銀係前撫
(臣)石文焯留貯充公之項既經造船修廟動用無
存理合繕摺
奏明仰祈
聖鑒謹
奏
覽
同日又
奏為欽奉
聖訓據實覆奏事雍正五年五月二十四日(臣)家人齎
回(臣)覆
奏遵
旨密拏邪教摺内欽奉
硃批諭旨地方上羣聚衆會男女混雜固屬應禁至若
春祈秋報酬神祭饗此即大雅爾酒既清爾殽既馨
公尸燕飲福禄來成之遺意安可阻遏其興或有乘
聖諭其事巳明果不出朕始初所料欽此仰見我
皇上聰明天亶
睿算無遺此等無知之徒造言生事豈能仰逃
聖鑒又蒙
諭旨此種刦賊深可痛恨當設法誅鋤欽此(臣)查老瓜
賊為害地方實匪淺鮮(臣)遵當再飭各屬時刻留
心協力嚴拏以靖地方又於(臣)恭報二麥收成暨
雨澤汛水摺内欽奉
硃批諭旨以手加額欣悅覽之今歲二麥豐收景象叨
蒙
上蒼慈眷
聖祖默佑直省彷彿相同竟可稱為大有惟汝河南最為
第一朕實慶幸而益增敬愼至若秋成豐歉則未敢
逆料如何若何也欽此又(臣)覆
奏雨澤摺内欽奉
硃批諭旨批發爾摺之後即又得雨今歲直隸在在皆
然膏澤不普隂晴靡定或濃雲遠翳或乍息亟零今
夕此處祈禱明晨彼處報足職此之故數月總未釋
懷及至麥秋據直督奏稱通計竟有六七分收成亦
可謂大幸矣欽此又蒙
諭旨據爾以豫省雨澤歸美於朕語固不妄非但豫省
即依山傍海邊遠省分何一不關於朕耶所以云欲
透足朕為之日夜憂虞莫置詎料宜兆熊等毫不介
意所具摺内奏稱冬春以來雨雪既多麥苗長發甚
好雖間有秋禾未種者今年閠月再遲數日無妨等
語似此小民疾苦漠不關心不啻秦人之視越人而
冀感召
天和下應豈可得乎再年歲豐歉於奏報之虛實即可定
封疆大吏之誠偽朕之所以諄諄垂示於卿等有厚
望焉特諭欽此仰惟我
皇上念切民依勤求民隱九州四海萬國遐荒莫不上
厪
聖心務使各得其所因而
上天默佑
聖祖垂庥今歲二麥直隸巳慶豐年各省亦書大有(臣)蒙
恩遇職守封圻雖無時無刻不仰體
聖心兢兢業業而性本庸愚豈能仰冀萬一日切惴懼
今蒙
天恩嘉奬益深悚惕(臣)惟有愈竭愚誠永矢圖報而巳
所有奉到
硃批諭旨理合恭摺覆
奏謹將原摺一併恭繳謹
奏
覽奏俱悉
緝盗一摺甚屬可嘉不必更行具題摺留中候另有諭
旨
雍正五年六月二十日河南廵撫(臣)田文鏡謹
奏為恭報得雨日期暨秋禾暢茂情形仰慰
聖懷事竊查豫省自雍正五年四月十三日起至六月
初一日止得雨霑足情形業經(臣)恭摺奏
聞今又據各屬報稱於本年六月初二初三初四初五
初六初七初八初九初十十一十三十六等日或
數處同日得雨或數處先後得雨通省之中周流
輪轉雨水極其調勻高下地畝土膏極其霑渥現
今高糧蚤榖蚤黍以及芝蔴花豆等物俱巳出穗
揚花較之往年更加肥碩轉盼秋成大有可望再
查晚穀晚黍并黑豆雜糧等物亦無不暢茂條達
青葱遍野童叟歡呼皆謂我
皇上誠敬感孚恩膏普被之所致也(臣)職任封疆幸逢
嘉會懽忭之餘復不勝夙夜敬畏冀以仰迓
天庥上慰
聖懷所有豫省得雨霑足并秋禾暢茂情形理合繕摺
具
奏仰祈
聖鑒謹
奏
實慰朕懷凡督撫大吏果有體國愛民之實心自蒙
上蒼錫佑也此理朕信之最確
同日又
奏為伏汛巳過工程平穩仰祈
聖鑒事竊查豫省南北兩岸堤工埽壩仰蒙
皇上敬
兩次具報黃河水長然瞬息之間不覺水勢巳過
工程平穩業經(臣)繕摺奏
聞今於雍正五年六月初三日又據寧夏府報稱本年
五月二十五日黃河水長二尺五寸(臣)隨移咨正
副河臣竝嚴飭管河各官率領兵夫住宿堤上加
謹修防外嗣據各河同知報稱六月十二十三等
日黃沁竝長但查沿河水勢除長落相抵外内河
寬而深者長水僅止一尺二三寸不等其河狹而
淺者長水亦僅止四尺不但水勢寬緩出槽之處
甚少抑且隨長隨消其涸可立而待今伏汛巳過
一切堤工俱各平穩通省官民歡聲雷動但現今
巳交秋汛(臣)仍飭管河各官時刻修防加謹保護
外所有伏汛巳過堤工平穩緣由理合繕摺具
奏上慰
聖懷謹
奏
雖據奏稱工程平穩朕懷何能便釋直待秋汛過後方
敢言無虞也愼之又愼全河上下能保兩三年無事庶
幾底定可期今歲雖無霪雨淋漓而水發甚驟朕所以
時刻厪念不巳
同日又
奏為敬陳出借倉穀之積習不可不除伏乞
睿鑒事竊惟常平等倉穀石關係重大自當出陳易新
以防紅腐故於青黃不接之時有存七糶三之例
春間出糶秋收後買補還倉又有存七借三之例
春間出借秋收後加息完納法至善也乃各州縣
奉行不善每於開倉出借之時即有頑紳劣衿姦
牙積蠧串通鄉保地方俱將佃戶家人姓名填入
冊内臨點應名影射地方官無從查其誠偽雖每
名下不過借穀四五斗不等當官零星借出即交
伊主彙聚成多一人名下竟有二三十石不等究
之無食無種貧民顆粒不得到手及至秋收後徵
比還倉俱係紳衿牙蠧出頭赴比皆稱實係伊等
借欠方知借穀時所造花名乃係捏造紳衿倚恃
護符礙難責比牙蠧又復刁頑不畏刑敲詳則不
勝其詳革則不勝其革州縣各官瞻徇因循挨至
次年春間只得倒換借領將去秋之舊欠改作今
春之新借以愚盤查官耳目俾出陳易新之良法
遂成虛套故事此軰習以為常牢不可破一至交
代時新官賢而能者或不肯接受令舊官代賠或
竟詳揭虧空在舊官名下追補倘新任之員係一
庸吏竟視為民欠可以代徵居然接受及至無完
又蹈前轍而抗欠穀石之紳衿牙蠧反得脱然事
外(臣)請
敕部嚴行定例每年春間借出穀石自秋收後徵此勒
限十月終務令盡數還倉造具完穀冊收申送報
部年終知府直隸州下縣盤查其府州倉穀責令
該管道員盤查出具印結申報如逾限不完或捏
造冊收該府道員即行揭報參處除本官照數追
賠外仍令欠戶照數完納不得因本官既賠此數
即將欠戶豁免以市私恩倘查係紳衿牙蠧所欠
不論多寡槩行詳革加倍追還仍照抗欠錢糧例
枷責其代為造冊之鄉保地方嚴審有無受贜分
别治罪如該管上司不行揭參察出照徇庇例議
處庶幾立法嚴而各知有畏懼不敢捏名冐借抗
欠不還而無食無種貧民得以均沾實惠矣(臣)不
揣愚昧謹獻芻蕘如(臣)言可採伏乞
皇上特降
諭旨敕部定例永遠欽遵施行謹
奏
常平倉穀存七借三之弊天下人所共悉者朕久思剔
除未得良策今若照此立法繩治則冐借抗欠諸弊不
杜自絶矣田文鏡所奏甚屬可嘉交發九卿再加詳議
通行直隸各省永遠遵循
同日又
奏為恭報動存耗羡銀兩數目仰祈
聖鑒事竊(臣)伏查豫省雍正二年暨雍正三年所有收
過各年耗羡銀兩併動支數目業經(臣)兩次繕摺
奏明今據布政使費金吾造冊詳報内開自雍正四
年正月起至年終止原貯司庫各年耗羡共銀二
十萬六千五百四十六兩零内除雍正四年二月
奏摺内巳入新收雖開除項下註明未支而總撒數
内未經扣除銀一萬五千六百七十八兩零應即
開除外實存舊管銀一十九萬八百六十七兩零
雍正四年新收過各年耗羡併歸還原欵共銀三
十五萬八千四百六十一兩零以上新舊二項共
銀五十四萬九千三百二十九兩零内除咨明各
部暨布政使詳明(臣)衙門存案動支過各官養廉
併各項應需銀一十八萬五千五百九十九兩零
實在貯存司庫各年新舊耗羡共銀三十六萬三
千七百三十兩零其民欠各年耗羡銀兩綂俟各
屬徵收起解於雍正五年歲終(臣)再查明具
奏外所有雍正四年貯存動支過新舊耗羡銀兩年
欵數目理合恭繕細摺一併據實奏
聞仰祈
聖鑒謹
奏
覽奏耗羡銀兩數目四柱井然足見查覈精詳但既積
蓄如是饒裕則當酌量增添屬員養廉俾得寬舒總之
此項斷無克作正供之理汝其領悉朕意或於整理倉
厫開通水利等處斟酌動用將來若比此數更溢則恐
累民矣
雍正五年七月初四日河南廵撫(臣)田文鏡謹
奏為恭報得雨日期暨汛水平穩情形仰慰
聖懷事竊查豫省自雍正五年六月初二日起至六月
十六日止所得雨澤業經(臣)恭摺奏
聞今據各屬報稱又於本年六月十七二十一二十三
二十四二十六及七月初二等日復得時雨自四
五寸起至七八寸不等高下地畝盡皆優渥霑足
所種高糧穀黍内有極蚤者巳經現在收穫其餘
亦即在七月中旬均可收割至於晚穀晚黍花豆
雜糧等物亦無不暢茂堅實總計通省可望十分
豐收士農工賈歡聲匝地(臣)職任封疆不勝欣忭
凛惕之至再查豫省黃河於本年六月二十一二
十三等日據河員報稱六月二十二十一等日長
水自一二尺起至四五尺不等雖間有出槽之處
然隨長隨即消落現今水勢安瀾河流循軌一切
工程俱各平穩(臣)仍協同副河(臣)嵇曾筠嚴飭管
河各官率領兵夫住宿河干無分風雨晝夜時刻
加謹防護務保無虞以祈仰慰
聖懷所有豫省雨澤汛水暨秋禾茂實情形理合繕摺
具
奏伏乞
聖鑒謹
奏
覽奏朕懷曷勝欣慰地方大吏果能忠勤愛民則和氣
致祥蒙
上蒼降福穰穰自然之理也第當勉之又勉慎之更慎毋
存絲毫自得之心
同日又
奏為據實奏
聞事竊(臣)於雍正五年六月二十八日據河北鎮標中
軍遊擊楊國祚懷慶府知府靳樹賢俱各禀稱本
年六月二十日聞得山西澤州大吉等村有飲賭
學拳匪類聚衆拒捕之事(臣)查澤州與豫省之河
内濟源二縣壤地相接誠恐匪類越境潛藏隨即
一面知會河北鎮(臣)紀成斌飭令各營汛弁加謹
廵防一面嚴飭河北三府各該地方官嚴查保甲
併於關津隘口村莊僻壤之處令其多撥人役嚴
行盤詰併再飭通省地方官加意廵查外(臣)正在
繕摺具
奏間於本年七月初三日又據懷慶府禀稱於六月
二十七日接到澤州關文内開有靳廣焦養祿王
君祿申三陳桂衞智潛逃懷郡所屬之濟源縣地
方翟神仙家藏躱隨即密差妥幹人役飛赴濟源
縣仍一面移知營汛協同查捕巳於本月二十八
日將翟神仙拏獲其餘姓名竝無蹤跡即將翟神
仙錄取供情於本月二十九日差官撥兵押解澤
州去訖合將所取供單鈔錄禀報等情據此(臣)思
此等匪類雖係一時畏法拒捕今巳逃散但(臣)既
聞鄰省有此等不法之事不敢不據實具
奏謹將遊擊楊國祚原禀并知府靳樹賢所取翟神
仙供情一併繕寫恭呈
御覽為此謹
奏
更有一革職楊副將文内為何未見此名
同日又
奏為欽奉
聖訓據實覆奏事雍正五年六月二十一日(臣)家人齎
回(臣)覆
奏遵
旨密拏邪教摺内欽奉
諭旨訪聞邪教人等惟河南山東及直隸南四府最多
率皆夜聚明散蹤跡甚祕非深入其教者斷不能窺
測底裏察訪愈嚴則閉藏愈固不但地方大吏莫可
施為便州縣有司亦無從探其脈絡蓋胥吏中即有
黨羽為之耳目以伺官之動静非才能牧令默運機
巧設法鈎致弗克緝獲云云既有此說諭爾知之庶
便隨時留心也欽此(臣)跪讀之下仰見我
皇上至聖至明無微不照(臣)敢不時刻留心勤加察訪
兹復密飭各屬併見有才能之州縣令其遴選一
二心腹之人改裝易姓潛入其教使之深信不疑
或可得其詳確從而密首庶可盡其根株若州縣
僻更易藏姦今蒙
力稽查則地方更加嚴密矣又於(臣)覆
奏雨澤摺内欽奉
諭旨近日以來京都左右地方雨水十分均調惟保府
於五月盡方得透雨大竒欽此此皆我
皇上至誠感孚上格
踴躍忻又於(臣)條
奏城鄉分緝廳捕協緝二事欽奉
諭旨緝盗一摺甚屬可嘉不必更為具題摺留中候另
有諭旨欽此(臣)查盗賊為害民生緝捕關係綦重敢
不悉心詳察據實敷陳乃蒙
犬馬之報而巳又於(臣)具
奏陜西地方雨澤未遍摺内欽奉
諭旨今歲陜省二麥收穫可稱十分昨閱法敏奏摺未
云缺雨爾之所聞得無不確乎麥秋後止保定滄州
數處雨缺近日亦報霑足矣欽此(臣)查豫屬之閺鄉
縣即與陜西潼關連界前因聞得陜西自二麥收
穫之後雨澤未遍秋禾尚未盡種(臣)既有所聞敢
不具
奏今又聞得陜西六月十五日酉時起至十六日辰
時止甘霖霑足市糧價值頓減秋禾亦皆興發理
合恭
諭旨仰仗
上蒼垂祐能保固全河兩三年無虞朕心方敢少釋也竭
力加慎加勉為之欽此(臣)查豫省黃河仰蒙
皇上軫念民生周詳指示發帑興修是以汛水安瀾堤
上慰
天心仰報
聖恩於萬一所有微(臣)奉到
硃批諭旨理合繕摺覆
奏謹將原摺一併恭繳謹
奏
覽
雍正五年八月初四日河南總督(臣)田文鏡謹
奏為恭謝
天恩事雍正五年八月初一日(臣)齎摺家人回豫捧到
皇上賜(臣)荔枝一瓶(臣)隨郊迎至署恭設香案望
闕叩頭謝
恩祗領訖(臣)蒙
皇上天恩屢頒尚方珍品恪恭拜受赤膽早巳披霞正
席先嘗丹心益思向日但
弘恩於萬一耳所有微(臣)感激私忱理合繕摺
奏謝為此謹
奏
覽
同日又
奏為恭報秋雨日期暨汛水平穩情形仰祈
睿鑒事竊查豫省本年七月以來秋雨稍多(臣)恐秋禾
受寒隨即深自修省率屬虔禱荷蒙
皇上福庇自七月二十五日雨後豁然晴霽所種秋禾
早者俱各刈穫登場曬打收貯晚者上曬下蒸現
在結實遍野如雲戶慶盈寧民情胥悦至於黃河
水勢查自六月二十三日起至今一月有餘共長
水自五六寸起至四尺一二寸止除長落相抵外
淨長水三尺二三寸不等隨長隨落幸河身刷深
並未出槽一切堤工埽壩俱各平穩(臣)仍嚴飭管
河各官加謹修防以期無負
皇上天恩於萬一耳所有豫省秋雨晴霽暨汛水平穩
緣由理合繕摺具
奏仰祈
聖鑒謹
奏
據奏秋雨晴霽汛水安瀾及早晚禾稼各情形朕欣悦
覽之
同日又
奏為恭報秋禾收成分數仰慰
聖懷事竊查豫省秋禾今當收穫之際(臣)據開封等八
府所屬暨汝陳等七州併所屬各縣報稱豫省今
歲二麥大收之後即得時雨民間酌其地土高下
所宜播種高糧早穀早黍以及棉花芝蔴等物皆
十分豐稔近日天氣晴明俱巳曬打收貯至於晚
穀晚黍蕎麥晚豆等物現在上曬下蒸含濡結實
亦莫不堅好穎栗栖畝黃雲萬頃一色在於寒露
前後均可刈穫登場(臣)詢之老農皆云如此豐年
從來未有萬民樂育童叟歡呼雖
王民皥皥不知
帝力(臣)敢不廣為宣布使之咸知為
皇上至誠昭格之所致也(臣)幸際
昌期恭逢
嘉會歡忭之下彌深敬畏除將送到瑞穀敬謹函封
另疏恭
進外所有豫省秋禾收成分數理合繕摺奏
聞上慰
聖懷為此謹
奏
覽奏不禁以手加額而復仰空虔肅也欣瞻中土麥禾
齊登惟朕與卿同兹嘉慶
同日又
奏為請
旨事竊查豫省所屬之賈魯河一道(臣)於雍正三年六
月初三日准陞任布政使廣東撫(臣)楊文乾傳奉
諭旨飭行開穵(臣)查閱舊案細察形勢自鄭州屬之滎
陽縣起至陳州屬之沈邱縣止共計十一州縣紆
廻不下千里其間或深或淺或寬或窄不一而足
當康熙四十五年開穵之時除題銷議捐俸工銀
二萬九千餘兩外合計派之里下及通省大小各
官公捐實費銀二十餘萬兩極其浩繁且至四十
七年七月方能完工兩岸浮沙鬆土風括雨淋隨
至淤淺河流亦難經久費多益少又需時日不敢
輕舉妄行經(臣)覆
奏欽奉
皇上硃批諭旨此事原非朕所亟欲為者爾之意見甚
是又奉
諭旨試再加籌度如得便捷良法費既不至浩繁又可
一勞永逸自應奏聞舉行否則且暫止耳欽此(臣)隨
即飭行布政使會同管河道委員逐細勘查去後
今據布政使費金吾管河道祝兆鵬詳稱沿河一
帶若一概興修未免工程浩大糜費錢糧况於民
田無礙無庸疏濬惟中牟縣屬之天麻堡至孔家
莊止地勢低窪每至雨水過多民田間有淹没又
復環繞城邑一時難以就涸此亟宜疏濬以資宣
洩者也且為費無多不日可以告成不比通行開
穵之需費經時巳據委員上南河同知劉永錫會
同中牟縣知縣章兆曾逐一查勘據稱查得舊河
身共長四千七百四十丈内除五百二十丈並無
阻塞不必疏濬外實應開穵四千二百二十丈再
從新河添開八百九十五丈共應開穵五千一百
一十五丈則中牟縣之水可以直達祥符縣屬原
無阻塞之河内矣共計土十萬六千九百六十五
方每方價銀八分八釐共需銀九千四百一十二
兩零其所穵新土均分兩岸建築小堤每方應加
平鍁夯硪工價銀八釐共需銀八百五十五兩零
二共需銀一萬二百六十八兩零又士民冉克明
等出具認結河成之後如或淤淺情願各照河岸
地畝段落丈尺多寡每歲自行疏濬務使源遠流
長不致壅塞等語繪圖造册轉詳到(臣臣)覆查開
濬水利原為民田起見與民田無益不得遽興浩
大之工與民田有益亦不得惜疏挑之費况所費
不及從前二十分之一又可以一勞永逸自應急
請興工可否照依所估銀數動撥司庫耗羡銀一
萬二百六十八兩零(臣)遴委熟諳河務廉幹廳汛
各員協同該縣領給銀兩令於今冬農隙速即雇
夫挑穵俾水有所歸民資其利(臣)不敢擅便伏乞
皇上訓示遵行為此謹
奏
此議甚好允係應興之役從來水利為農民第一要務
不獨中牟為然舉凡類斯宜疏宜濬河道逐處周詳籌
畫具奏以聞切毋惜費如爾地方上力有未逮朕自發
帑修治
同日又
奏為欽奉
聖訓據實覆奏事雍正五年七月初七日(臣)家人齎回
(臣)條
奏出借倉穀摺内欽奉
諭旨常平倉穀存七借三之弊天下人所共悉者朕久
思剔除未得良策今若照此立法繩治則冐借抗欠
諸弊不杜自絶矣田文鏡所奏甚屬可嘉交發九卿
再加詳議通行直隸各省永遠遵循欽此(臣)查常平
等倉穀石關係綦重凡所以杜絶虧霉之道出陳
易新之法巳蒙
皇上洞鑒無遺屢頒
諭旨無一不訓誡詳明(臣)仰體
天心冒昧陳
奏乃荷
竭(臣)之力以仰報
天恩而已又於(臣)恭報伏汛平稳摺内欽奉
諭旨雖據奏稱工程平稳朕懷何能便釋直待秋汛過
後方敢言無虞也慎之又慎全河上下能保兩三年
無事庶幾底定可期今歲雖無霪雨淋漓而水發甚
驟朕所以時刻厪念不巳欽此(臣)查豫省黃河仰蒙
皇上睿謨指示連年修築固巳安瀾循軌可保無虞矣
乃猶以全河之保固不易汛水之消長靡常上厪
聖心(臣)伏讀
上天默佑
聖祖垂休
河神著靈福國祐民而巳又於(臣)恭報雨澤併秋禾
摺内欽奉
諭旨實慰朕懷凡督撫大吏果有體國愛民之實心自
蒙
上蒼錫佑也此理朕信之最確欽此竊惟豫省連年百榖
豐收此皆蒙我
皇上深宫敬修至誠感孚所致庸劣如(臣)不過適逢其
盛與豫省官民共沐
皇仁浩蕩而已乃蒙
高厚於萬一耳所有奉到
聖訓理合繕摺覆
奏謹將原摺一併恭繳謹
奏
覽
同日又
奏為欽奉
聖訓據實覆奏事雍正五年八月初一日(臣)家人齎回
(臣)恭報雨澤汛水摺内欽奉
諭旨覽奏朕懷曷勝欣慰地方大吏果能忠勤愛民則
和氣致祥蒙
上蒼降福穰穰自然之理也第當勉之又勉慎之更慎毋
存絲毫自得之心欽此仰見我
皇上敬
天勤民之
聖心直與乾行同其不息愚魯如(臣)敢不恪遵
諭旨勉之又勉愼之更愼屏去自得之念惟期無負(臣)
職仰報
天恩至於豫省時和年豐汛水安瀾此皆我
皇上敬誠昭格之所致今蒙
奏密拏邪教摺内欽奉
諭旨随時随地留心毋或稍忽欽此(臣)於邪教一項多
方設法密訪稽查而此軰蹤跡詭秘實難得其確
據(臣)正深恐懼無刻自安復蒙
奏雨澤摺内欽奉
諭旨近日秋雨連綿不止朕心甚為憂懼欽此秋雨偶
爾過多
聖心即為憂懼仰見
皇上朝乾夕惕之
不揣愚昧稍有芻蕘一得不敢隐匿不言蒙
皇上量竝乾坤眀同日月轉圜之美從古未聞不但内
奏汛水平稳摺内欽奉
諭旨全賴卿等督率各屬竭力勉為欽此黃河水勢關
係綦重(臣)敢不實力勉為惟幸
具
奏澤州匪類聚衆拒捕一事欽奉
諭旨更有一革職楊副將文内為何未見此名欽此澤
州一案(臣)當發覺之初據河北道朱藻懷慶府知
府靳樹賢禀報到(臣)即於七月初四日繕摺奏
聞此時尚未供出楊副將其人是以無憑繕入直至雍
知姓氏住址令河内縣知縣梅枚借查保甲為名
密覘形跡巳據查有革職千總楊廷選其人該縣
竝不嚴訊同居之郝廷栻并速將送令脱逃之武
生楊廷敬詳革衣頂追問楊廷選確實下落止具
禀帖到(臣)玩縱要犯經(臣)巳將該縣特疏
題𠫭之後適奉
皇上硃批諭旨(臣)不勝恐懼竝非(臣)敢於遺漏不據實
具
硃批諭旨理合繕摺覆
奏謹將原摺一併恭繳謹
奏
覽
雍正五年八月二十八日河南總督(臣)田文鏡謹
奏為恭報晴雨日期暨汛水平穩情形仰慰
聖懷事竊查豫省今歲自入秋以來所有晴雨汛水業
經(臣)節次恭摺
奏明兹復查據各屬報稱自本年七月二十五日起
迄今一月有餘晴霽日多隂雨日少所種秋禾雜
糧早者久巳曬打收貯晚者亦巳刈穫登場即蕎
麥一種盡皆成實穎栗堅好至於來歲二麥亦俱
各播種再(臣)伏查豫省黃河於本年八月十八日
據陜西寕夏府知府鈕廷彩報稱本年八月初六
日長水一尺四寸(臣)隨移咨正副河臣併嚴飭管
河各官加謹防護外嗣據道廳印汛各官報稱八
月二十一二十二等日共長水二尺七八寸不等
勢甚寬緩亦隨即消落自八月二十三日以後水
勢日益退縮一切堤埽工程俱各平稳總因河泓
刷深竝未出槽(臣)查九月初十日巳交霜降可保
無虞(臣)生當
聖世適逢極盛之休惟有勸諭農民力崇節儉耕九餘
三併督同管河各官益加敬謹竭力修防以期仰
副我
皇上軫念民生慎重河防之
聖意於萬一而巳所有豫省晴雨日期暨汛水平稳緣
由理合繕摺具
奏恭慰
聖懷為此謹
奏
歲功河防兩俱告慶朕心不勝欣慰之至自春徂秋三
汛既暢流無阻河泓又復刷深幾許耶隨便查奏以聞
同日又
奏為遵
旨密奏仰祈
聖鑒事竊查社倉積穀一項民捐民守民借民還不經
官吏之手無俟詳請之煩每歲青黃不接之時乏
食貧民藉以就近接濟實於民生大有禆益(臣)蒙
皇上天恩畀以封疆重任敢不仰體
天心依法奉行凡府州縣因公進見之時即囑其首先
倡捐以為民勸併令勸諭紳衿富戸共勷厥成不
得強人不願勒令捐輸亦不得官吏侵收有名無
實嗣據各屬紛紛稟報自雍正三年併二年以前
本息勸捐穀麥共計十萬九千七百六十七石零
建立社倉七百九十八座分貯各該地方竝無虧
缺業經(臣)兩次繕摺奏
聞今又據布政使費金吾查據開封等八府所屬暨汝
陳等七州併所屬各縣彙報雍正四年分仰蒙
皇上聖德格
天雨暘時若全豫連歲豐收民間社倉行巳三年咸知有
益於民士民踴躍又共新收捐穀一萬九千八百
一十七石零捐麥四百四十一石零豆三十四石
息穀七千七百二石零又内黃濬滑三縣勸捐穀
六千六百石内除柘城縣修倉動用穀八十石實
在新舊二項共貯社倉穀麥豆一十四萬四千二
百八十四石零從此年復一年愈積愈多通省人
民莫不共仰
聖德於無疆均沐
皇仁於㒺極矣但(臣)復思前項穀石雖不便主之於官
以司出入然而一任正副社長董司其事恐其中
賢愚不等日久不無虧空(臣)復密飭正署各官凡
派虛開捏報之處至於雍正五年秋收後另有勸
捐穀石容(臣)查明再行繕摺奏
聞所有雍正四年分各屬實在捐貯社倉新舊穀石數
目理合繕摺密奏仰祈
聖鑒謹
奏
社倉一事朕前旨甚明不但不便諭行即嘉奬鼓舞亦
有所不敢今豫省料理至如此規模實出朕之望外汝
可謂善於遵承矣
同日又
奏為豫懇
聖恩仰祈
睿鑒事竊(臣)一介庸愚荷蒙
皇上天恩畀以封疆重任無時無刻不以察吏安民為
念故每遇屬員因公進見之時(臣)即諄切教導令
各自奮勉共圖報效然通省屬員中奉公守法者
固不乏人而才堪肆應者卒難多得蓋因其初登
仕籍未能深知土俗民情即欲有所設施以見其
才而未經熟練不克展舒與其得一新進之賢員
不如留一老成之舊吏(臣)是以每於各官之去留
未有不鰓鰓過計者也如原任陳留縣知縣李鍾
璠才品敦重辦事亦勤而且熟諳河務因曹國經
一案奉部行查(臣)不敢不
題請解任質審然而(臣)心甚為惋惜兹於本年八月
初八日接准部咨欽奉
上諭曹國經於未犯事之前經過李鍾璠任所顯無寄
頓財物情弊此事免其究問李鍾璠著調來引見欽
此仰見我
皇上至聖至明無微不照奉此
恩綸如(臣)身受
殊寵又滎澤縣知縣劉永鐄年力精壯才猷敏捷原係
泌陽縣知縣曾在河工承築堤壩深悉河務經(臣)
題請調補滎澤縣臨河員缺(臣)復委試他事俱能辦
理無誤洵屬肆應之才若再稍藏鋒鍔則才養竝
優矣亦於本年六月十三日接准部咨欽奉
上諭滎澤縣知縣劉永鐄著來京引見欽此(臣)即令離
任交代清楚以上李鍾璠劉永鐄二員現在給咨
赴部引
見在案(臣)伏思當此
聖明之世人才蔚起豈乏十倍百倍於此二員者且四
海九州東西南北惟
皇上所使(臣)豈敢因(臣)在豫省欲留此二員於豫省辦
事仰冀
天恩妄為瀆
奏但(臣)自問庸愚才復鈍拙荷蒙
皇上畀以重任汲深綆短日切悚惶惟藉一二諳練熟
悉能員共相佐理庶幾得收臂指之效犬馬私忱
不得不據實
奏懇
皇上天恩將李鍾璠劉永鐄仍留豫省則(臣)受
皇上高天厚地隆恩殫心竭力所不能仰報萬一者也
(臣)為愛才起見不揣冒昧具
奏仰祈
皇上睿鑒施行謹
奏
覽奏巳悉該省人員為朕所選取另用於他省者原屬
過多然率皆以州縣牧令擢陞郡守監司非以原品原
職對調也今既據奏懇留豫俟二員到京引見後李鍾
璠自仍發還於爾劉永鐄若才具果好諭部加銜亦發
回豫省供爾驅策
同日又
奏為據實奏
聞仰祈
聖鑒事竊查豫省今歲雨暘時若各屬秋禾收成俱有
十分經(臣)具摺奏
聞今於本年八月初四日據固始縣報稱該縣東關官
河一道地居平坦勢最低窪其東南一帶發源於
江南六安山由商城固始滙入淮河本年七月十
五日六安山水陡發上流奔騰直下更兼境内連
朝大雨水勢益急官河水滿一時不能暢洩東岸
長興集一帶西岸站馬巷一帶俱被水淹民房間
有倒塌人口亦有被水漂失者適值該縣知縣劉
縉炤赴春河鎮查驗胡永年家被竊情形亦被雨
阻當經該縣縣丞鍾時發親赴河岸迅即雇覓船
隻分路救渡被水居民或暫寓近城親戚之家或
分棲於菴觀寺廟幸而水勢驟長驟消該縣於次
日回縣水巳退去查看城垣倉庫俱未被水併查
點各寺廟男婦名口按口捐給錢文加意撫恤俟
天氣晴乾令其各歸舊處設法修理房屋其境内
俱係水田所種稻禾早熟者巳經收穫高原爽塏
晚熟之稻俱未被淹茂盛無恙其近河低處稻田
同光州知州趙紀星赴確勘適值南汝道孫蘭芬
確數賑恤得所緣由併賑過銀兩數目詳報到日
再行確核另摺具
奏外所有固始縣臨河附近居民被水併委員查賑
緣由合先繕摺奏
聞仰祈
聖鑒為此謹
奏
料理雖屬合宜恐乂不免諱災之論耳朕於所降諭旨
内略帶數語發出時爾自得知悉
同日又
奏為請定查驗盗賊出入情形之例併嚴事主捏報
盜案之條以廣
皇仁以重民命事竊惟盗賊為害民生查捕不可不力
人命關係重大究察不可不詳(臣)查民間凡有一
戶被盗具報到官一面出批僉差四路追捕一面
移會營汛併鄰邑文武官弁添差協拏仍一面通
報督撫廵察司道府廳批令嚴緝四箇月限滿題
𠫭疎防限年緝賊逾限不獲再限一年分别降調
如拏獲賊犯以獲盗之日起扣限一年審解核題
此定例也而且鄰佑亦干責處汛兵復予杖懲無
容寬假何等嚴切至於地方印官不親詣查騐出
入情形從未見有處分事主捏報盗案亦未確有
定例(臣)查例内止有旗人以竊報強鞭一百亦未
定民人以竊報強作何治罪至雍正四年二月定
例事主以竊報強挾制官府妄行控告者查明治
罪以遏刁風等語亦未定以應治何罪若竝未被
竊捏報強盗者更未定議(臣)蒙
皇上殊恩畀以封彊重任無時無刻不以緝盗安民為
巳任州縣一有失事批查甚嚴如有諱匿情弊立
即糾𠫭不敢少有瞻徇遂有一等頑劣之軰見縣
令略加約束即拂其情希圖報復以快私憤且見
定例無事主捏報罪名報盗認贜之外又不許苦
累事主遂妝點被盗情形張大其詞或毫無影響
而突稱強盗刦殺或因别項事由而輒謂大盗刦
財或偶被小竊失物而捏作羣盗拷逼種種不一
總因州縣官慣能諱盗抑勒事主故定例將州縣
處分特嚴將事主俱從寬典乃不謂刁惡之徒視
事主為地方官所無可如何之人妄自尊大以逞
其姦捏報之後多不能審出虛誣終得脱然事外
所以肆無忌憚也又州縣官因無不行親驗處分
只圖安樂一聞民間被盗不但漠不關心抑且以
為害巳不過喚鄉地一問委衙官一查給捕役一
批而巳未經親驗情形強竊從何而辨虛實從何
而分只得廿心受事主之挾制不敢再措一詞因
而人皆效尤毫無顧忌此刁風之所以固結而不
可解也官懼其捏盗陷害則凡事不敢與惡人為
仇而彼得肆行於一州一縣之中縱有強項令亦
不得不委曲調停求悦於衆其為害豈可勝言且
一經報盗之後四月限届即參疎防一經題𠫭之
後審係非強亦難開脱蓋參過疎防則部中有案
限年不獲則處分甚嚴官畏處分必勒比捕役役
畏嚴比必誣拏平民承審之員急欲完案豈肯任
其申訴限期緊迫急於成招箠楚之下何求不得
况有捕役為之栽贜買贜教唆口供扳累無辜則
遂成鐵案雖經撫臣司府歴審而該犯畏懼駁審
加刑不敢翻供只得依樣招承撫臣覆審萬一不
加詳慎照此具題部覆不數月而駢首藁街矣以
竊盜而膺斬决之嚴刑巳是由輕入重以平民而
代強盗之大辟更屬負屈含冤上干
天和下戕民命揆厥由來皆地方官報盗不驗之故也(臣)
竊以為辨盗案之虚實強竊必湏責令地方官先
慎之於始一聞報盗不論遠近無分風雨立即會
同營汛飛赴事主之家先驗前後出入情形有無
撞門毁戶再驗有無遺下器械油捻之類再驗事
主有無拷燎綑扎傷痕并訊地鄰更夫救護人等
有無聞見影響則是虛是實是竊是強思巳過半
然後再加詳審事主雖狡口如簧亦斷不能遁飾
矣如云定例不許苦累事主不敢過問則又不然
實在強刦則事主報盗認贜之外自不得略有苦
累至若盗係捏報事當推求者此非事主也誣告
之犯人也正不得謂之苦累也况公道自在人心
定例豈可拘泥乎(臣)查人命屍傷例應印官親詣
檢驗不許轉委佐貳雜職如印官公出亦必詳委
鄰近印官代驗強盗重情與人命無異(臣)請嗣後
凡有呈報強刦盗案照依檢驗屍傷之例責令州
縣印官親詣事主之家查騐出入情形遺下器械
拷燎傷痕當場查訊地鄰口供俱填註通報文内
若印官公出即令衙官專差申請鄰邑印官代驗
通報其衙官與防汛武職飛赴追擒若仍委衙官
代驗或公出而衙官不申請鄰邑查驗或鄰邑推
諉不即赴驗或竟將未曾目見之情形捏作親驗
填報該管道府與直隸知州併管捕廳員將不親
驗情形之屬官徇庇不揭一併
題𠫭請
旨敕部嚴加議處至於以姦命闘毆等事而捏報強盗
者除本罪屬重照本罪治罪外如本罪屬輕應否
即於本罪上加等治罪以竊賊捏報強盗者應否
照旗人例以鞭一百作杖一百折責有所挾制而
憑空捏報強盗者應否即依誣告人死罪未决律
問遣若果係被刦地方官因有懲治捏報之定例
借詞抑勒苦累事主以圖諱匿除照定例革職外
應否亦照誣告平人加等治罪伏乞
皇上敕部一併定例施行(臣)不揣愚昧敬獻芻蕘是否
可行伏候
睿鑒為此謹
奏
為此盗案一節朕自即位五年以來曾經日夜思維總
無善策不得巳而惟嚴責督撫大吏俾督撫大吏嚴責
州縣有司有司自必勒比捕役勿令玩愒疎縱庶被失
之家不致抱恨莫伸蓋以為稍若懈弛則仍復如故是
以執意行之而無疑也今卿所奏亦未嘗不是第恐此
法一施刁惡之徒固應歛退而馴良怯懦者不敢報盗
矣非不知盗案參例原屬過嚴無如勢處兩難寬嚴俱
滋流弊試稍寬一步或可從容奏效因命各部院曾任
外吏之堂司并科道等官會議不限以日期俾得詳籌
熟計朕更悉心體究議定後另有諭旨
同日又
奏為據實奏
聞仰祈
聖鑒事竊查山西澤州妖言聚衆等事一案(臣)於雍正
五年七月十三十六等日接准山西護撫(臣)高成
齡咨拏楊副將即楊廷選等各犯又據各屬報稱
據山西澤州知州劉毓嵓關拏翟神仙即翟斌如
各犯(臣)隨選差妥幹員役開明各犯姓名年貎住
址令其四路密訪嚴緝務期必獲解晉收審仍懸
示賞格不論諸色人等有能拏獲楊廷選靳廣一
名者(臣)即捐賞銀二百兩餘犯一名賞銀三十兩
復咨會廵察戶科(臣)張元懷照會南北兩鎮飛行
按察司各道嚴飭地方文武密行躧緝不遺餘力
且令塘舖兵丁於關津界口盤詰放行鄉約地方
於村莊煙戶嚴查保甲各在案(臣)查翟神仙即翟
斌如併弟翟相如陳桂田瓜即陳二又名陳志榮
併子陳雲楊世龍楊世虎楊鐵山郭海龍郎裁周
三即周叔方程廷賓宋文元併羽黨張三陳彦武
陳新惠容留焦養禄之郭五郭萬舟郭里舟王小
成俱經拏獲解晉收審訖尚有楊廷選靳廣焦養
祿王君祿申三衛智賈四即賈坤全樊百川衛四
聞先生張冉公劉三范溪李二又名李三閻登雲
共十五名未獲現在嚴拏務期獲解再晉省咨拏
陳桂供出之殷道士有三百多歲在濟源縣南窑
住併侯石仙(臣)隨即密拏去後濟源縣竝無三百
多歲之殷道士止有
關帝廟居住之尹道士年七十二歲巳於本年四月
十二日病故復據懷慶府知府靳樹賢查明病故
是實亦無侯石仙其人止有一侯述先雖字音相
同却係務農村民現在飭審確實移解又經(臣)委
據開封府知府陳世倕會同懷慶府知府靳樹賢
將資助放走楊廷選之河内縣武生楊廷敬併伊
兄楊廷棟提至省城隔别研訊據楊廷敬供出楊
廷選與陜西興安州鎮(臣)劉世明併劉世明之弟
劉錫瑗素相交好於本年六月二十八日前往興
安州任所投劉錫瑗等語又據楊廷棟首供羽黨
濟源縣人周敬菴李渭南翟明遠尹道士河内縣
人孫茂先顧清宇胡無瑕郝老二孫仁文王孝貽
張其相劉錫瑗王綕孫龍文侯榮先馬靜遠等十
六名俱係楊廷選糾約為匪之人(臣)即一面備文
選差弁員令其星赴興安州鎮(臣)劉世明任所密
拏楊廷選劉錫瑗務獲解晉收審併移咨川陜督
撫諸臣轉飭協拏一面嚴飭懷慶府知府靳樹賢
星夜馳回懷郡密拏周敬菴等務獲今據該府靳
樹賢報稱内除周敬菴即周叔方巳經拏獲解晉
收審惟翟明遠一犯於本年五月十七日往鄧州
未回巳行文選差密赴該州緝拏務獲去後其餘
各犯俱巳全獲現在解交開封府與楊廷棟楊廷
敬質訊是否楊廷選糾約為匪之人再行移解晉
省收審除俟拏獲楊廷選各犯另行奏
聞外所有豫省准咨獲犯名數理合繕摺奏
聞仰祈
聖鑒謹
奏
好此案人犯竭力緝捕毋令一名致有兔脱
硃批諭旨卷一百二十六之十
欽定四庫全書
硃批諭旨卷一百二十六之十一
硃批田文鏡奏摺
雍正五年九月十一日河南總督(臣)田文鏡謹
奏為恭謝
天恩仰祈
聖鑒事竊(臣)於雍正五年六月二十四日據辦河南塘
務(臣)標把總張務信禀聞欽奉
上諭田文鏡自簡任巡撫以來忠正為國實心盡職整
肅官方所屬下僚咸被化育懲戒兇惡撫恤善良誠
能盡教養之道豫省吏治整飭衆所悉知且辦事熟
諳操守廉潔凡有陳奏知無不言言無不盡毫不隱
諱其誠心更屬可嘉將伊撥在上三旗以示朕厚待
賢能大臣之至意欽此又本年六月二十八日據把
總張務信禀知奉内閣大人富寧安等傳奉
旨意著問巡撫有家人在京没有前有
旨意著歸入上三旗問巡撫情願入在那一旗那一箇
佐領下等因(臣)即備具說帖併囑令家人禀明大人
轉
奏於本年七月二十八日又據把總張務信禀開欽
奉
上諭田文鏡伊兄弟子姪共十一人俱著歸正黃旗欽
此(臣)伏讀之下不勝感激涕零失聲哽咽伏念(臣)
以一介庸材謬膺封疆重任五年以來無事不仰
蒙
聖恩諄切教導(臣)雖時懷兢惕敬謹奉行然而質本庸
愚力多未逮實不足以弘宣
聖德廣布
皇仁間有芻蕘實同蠡測即時敷
奏無異管窺乃蒙
皇上天恩嘉(臣)盡職
錫賚頻頒
溫綸疊沛
榮封(臣)三代祖父既蒙
曠典於從前
賞入上三旗子孫復邀
殊恩於奕世并
命(臣)自擇旗分將(臣)弟姪十一人
俯允所請盡
賞入正黃旗自古臣工從未有受
恩深厚若此者(臣)惟有愈竭駑駘益殫血誠并囑令(臣)
弟姪交相奮勉共圖仰報
天恩於萬一耳(臣)緣未准部文不敢冒昧具本
奏謝所有微(臣)暨闔家大小感深刻骨私忱理合先
行恭摺
奏謝仰祈
聖鑒為此謹
奏
部文到日具本奏謝可也君臣之際恩義兼崇一切衷
曲皆當剖析直訴朕甚嗔汝為何不以實告今春楊文
乾在京朕偶爾言及汝之勤勞思酬以殊恩伊因奏汝
有此心事云云既可抒情於僚友乃不可陳情於君父
耶嗣後更有為難不得巳處愼毋如是含而不吐
同日又
奏為欽奉
聖訓據實覆奏事雍正五年八月二十八日(臣)家人齎
回(臣)覆
奏雨澤摺内欽奉
聖諭於月之十六日朕進宫齋肅虔禱自當晚直晴霽
至今以故收穫一無阻礙隄岸潰決處乘時修補亦
不至為大害復一面遣官數路查賑被水窮黎巳俱
各安業實仰賴
天心轉災為福方能有此嘉貺朕慶幸感戴之心莫可言
喻欽此我
皇上格
天之誠捷於影響愛民之念過於生成不但直省士民感
堯天矣又於(臣)覆
奏汛水平穩摺内欽奉
聖諭霜降水落方保無虞以後可稍寬懷矣欽此我
皇上軫念民生無時無刻不以豫省河防上厪
聖懷(臣)每奉
諭旨即恊同副河(臣)嵇曾筠益相勸勉併嚴飭管河各
官竭力修防幸今霜降巳過一切堤埽工程俱各
平穩豫省臣民莫不歡欣感激咸謂我
皇上至誠感孚以致
奏請疏濬水利摺内欽奉
諭旨此議甚好允係應興之役從來水利為農民第一
要務不獨中牟為然舉凡類斯宜疏宜濬河道逐處
周詳籌畫具奏以聞切毋惜費如爾地方上力有未
逮朕自發帑修治欽此(臣)蒙
皇上天恩畀以封疆重寄莅任之始即於飭行水利事
案内嚴飭各屬凡有應修水利令其合力疏濬毋
致流沙壅積有礙民田嗣據各屬陸續詳報俱各
疏通水勢暢流内除田間溝洫道左通渠農隙之
時應令地主自行疏濬外至於巨川大河地方上
力有不能者業巳嚴飭各該地方官確查詳報今
蒙
奏請又於(臣)覆
奏山西澤州妖言聚衆等事一案摺内欽奉
聖諭此事於題本内巳有旨矣又奉
聖諭斯係要犯務宜擒獲欽此(臣)查楊副將一犯即原
任濟源縣革職千總楊廷選(臣)不能預行查拏以
致疎脫今蒙
聖主弘慈不加嚴譴惟
敕部飭行似此莫大
天恩有逾高厚今據濟源縣報稱據澤州關拏叚子秀
任光先巳經拏獲解晉併准直隷拏獲翟丹桂書
内之齊遂侯現在發司究出楊廷選實在下落務
期必獲所有微(臣)奉到
硃批諭旨理合繕摺覆
奏伏乞
睿鑒併將原摺恭繳謹
奏
覽
雍正五年九月二十五日河南總督(臣)田文鏡謹
奏為請定稅契之法以杜姦弊事竊惟民間買置田
房山場等產自應立時過戶稅契但買主赴州縣
上稅止用白紙寫契一張呈送該州縣於契載價
銀數目上蓋印一顆即為稅契弊遂叢積夫小民
希圖漏稅收匿白契竟不用印挨至地方官去任
之時乞恩討情彼去任之官印信已將交出樂於
徇情或圖得半價即與蓋印此一弊也凡愚夫愚
婦未能識字者典賣田宅煩人代寫立契交價後
買主即賄通代字之人另寫契約或多開價値令
其難於回贖或以典作賣希圖永為已業此一弊
也民間每年買賣田房地產不計其數小民之匿
契漏稅者州縣無從稽查州縣之徵多解少者上
司亦無從稽查此一弊也甚而姦胥猾蠧私收稅
銀描模假印蓋於紙上下以欺民上以朦官此一
弊也由是而有布政司頒給契尾之例凡稅契時
州縣即將契尾粘連於民間契約之後鈐蓋縫印
以杜其弊法至善也而不知弊又從此而生布政
司僃此契尾之時不無刊刷紙張用印油紅之費
州縣領此契尾之時不無差役路費司胥飯食之
資此一張契尾頒到州縣價已昂貴自不得不取
償於買主是以每張契尾勒索三五錢不等交易
重大契内載有盈千累百之價者自不惜買此契
尾之需但民間大產大價歲有幾何其餘多係零
星交易甚有地不過數分價不過數錢者每兩止
抽稅三分其上納正稅不過數釐而買此契尾且
逾百倍是以裹足不前寧甘漏稅之愆此一弊也
且州縣官每年所收稅銀實不肯全行起解為其
所侵肥者十常八九如每契必用司頒契尾則不
能隱匿無從染指是以州縣官將司頒契尾領過
一次用完之後不肯再領民間投稅印契者仍止
於契上銀數蓋印或用硃筆於契内標註契尾候
補字樣在小民愚賤無知惟以地方官為主既有
印信可憑且有硃標作據即視司領契尾為可有
可無之物雖或因買賣不明爭執涉訟當官驗契
在州縣亦惟以契内有印無印辨其是非決不以
契後有尾無尾定其曲直判斷自由以護其不給
契尾之短此一弊也再契尾價貴則價輕稅微者
自難令其買置契尾因而有稅銀五兩以上者方
給契尾之陋規其餘槩於契上用印此一弊也有
此數弊(臣)再四思維幾至無法欲民間槩用契尾
價輕稅微者實有難堪欲州縣盡給契尾徵多解
少者皆非所願(臣)愚以為與其使布政司頒給契
尾不如使布政司頒給契紙與其令民間不論稅
銀多寡俱用契尾不如令民間不論價値重輕俱
用契紙此去其契尾之名而仍不失乎契尾之實
者也(臣)請自雍正六年始民間買置田房山場產
業概不許用白紙寫契布政司照連根串票式樣
刊刻契板刷印契紙每契一紙用一契根契内書
立賣契某人今有自巳戶下或田或地或山或房
若干頃畝間數憑中某人出賣於某人為業當受
價銀若干其業竝無重疊典賣親鄰爭執情弊等
字樣仍於契中空處開明四至年月其姓名數目
四至年月聽本人自行填註契根照契紙内字句
刊定中空一條編填字號即於字號上鈐蓋司印
一顆恐州縣領此契紙司中勒索民間買此契紙
州縣居奇亦即於契紙年月後刊定每契紙一張
州縣賣錢五文解司以為油紅紙張之費毋得多
取苦累小民字樣每契百張釘作一本布政司查
照州縣之大小地畝之多寡四季印發即於署内
用印連根封固從舖遞發給州縣不必經司胥之
手仍將發過數目報明督撫查考州縣將契根裁
存該房止將契紙發各紙店聽民間照刊定價値
買用仍將收到司契日期數目申報督撫查考再
另用印簿一本并發紙店凡有買契者俱於簿内
註明某月某日某人買某字號契紙一張其有寫
錯無用必須另換者俱令將原契紙交還紙店繳
官送司塗銷俟民間交價立契之後過戶納稅之
時并契紙送入州縣即發房照契填入契根於價
値之上蓋印仍於契内空處填寫某年月日上稅
若干用印訖字樣發給納戶收執其契根於解稅
時一併解司核對如州縣於契根上少填價値稅
銀者查出參追照侵欺錢糧例治罪若將司領契
紙藏匿不即發店聽民買用或賣完不預赴司領
給使民間仍用白紙寫契及縱容書役紙店昂價
累民至布政司不即印給以致州縣缺少契紙并
縱容司胥苛索者督撫查出題參聽部定例議處
若民間故違仍用白紙寫契者向買主追產賣主
追價槩行入官仍照漏稅律治罪倘州縣將白紙
私契用印者亦照侵欺錢糧例究追其雍正五年
以前已經納稅用印者許令呈明存案免其另換
司頒契紙未經納稅者不准呈明補印作漏稅究
治如官民通同作弊將雍正六年後所買田產移
作雍正五年以前年月仍用白紙寫契用印者許
賣主告發追還原賣之業其價免追官吏買主仍
行治罪如此一轉移間則一切陋弊可以盡除永
杜矣是否臣言可採伏乞
皇上睿鑒施行謹
奏
稅契一事指陳利弊可謂剖析無遺但朕自踐阼以來
為百姓興除之條陸續頒發者難更僕數各省督撫中
或因循觀望而敷宣不力或竭力遵循而施措未遑所
以壅積者多通行者尚少今契紙之議名為稅課有賦
斂之嫌且徧行直省一體更張而天下督撫尚未盡得
稱職之人州縣半屬初任新吏恐奉行不善辦理乖迕
徒滋紛擾耳將此摺發回存留爾處俟後相度時宜有
可行之機具奏請旨可也
同日又
奏為欽奉
聖訓據實覆奏事雍正五年九月十七日(臣)家人齎回
(臣)恭報晴雨汛水一摺欽奉
硃批諭旨歲功河防兩俱告慶朕心不勝欣慰之至自
春徂秋三汛既暢流無阻河泓又復刷深幾許耶隨
便查奏以聞欽此(臣)伏查今歲全河暢流河身比上
年更加刷深(臣)時刻在念敢不亟為奏
聞上慰
聖懷但豫省黃河綿亘千里自當查驗確實何敢冒昧
入
告今查據上南河同知托克托海署上北河同知鮑學
沛所屬鄭州滎澤陽武中牟四州縣河泓現今刷
深自五六尺起至一丈四五尺不等較之上年各
州縣河身更加刷深二三尺至一丈一二尺不等
下南河同知劉永錫下北河同知張近光所屬祥
符陳留蘭陽儀封四縣河泓現今刷深自八九尺
起至一丈三四尺不等較之上年各縣河身更加
刷深三四尺至五六尺不等署歸河通判李槃所
屬考城商邱虞城三縣河泓現今刷深自一丈四
五尺起至二丈不等較之上年各縣河身更加刷
深六七尺至一丈三四尺不等其各處最深處所
竟有刷深至三丈七八尺及四丈二三尺不等臣
於本年九月二十日據管河道祝兆鵬禀報前來
與(臣)查勘無異從此河泓日深河岸日高將見水
由地中自可永慶安瀾此皆我
皇上至誠上格之所致也所有河泓刷深緣由理合遵
旨據實覆
奏仰祈
聖鑒謹
奏
河身較前更深固屬可喜可慶之事然尚須加意防護
過兩三年後無虞方敢釋懷也
同日又
奏為欽奉
聖訓據實覆奏事竊(臣)家人齎回(臣)具
奏山西澤州妖言聚衆等事一案摺内欽奉
諭旨好此案人犯竭力緝捕毋令一名致有兔脫欽此
(臣)查此案人犯内除巳獲解晉之翟神仙即翟斌
如等二十二名業經節次恭摺奏
孫葛仁孝亦巳解晉其前獲解交開封府與楊廷
棟楊廷敬質訊之李渭南亦係案内為首要犯并
郝老二王孝貽張其相王綕孫龍文侯榮先以及
前往鄧州未回密差拏獲之翟明遠與楊廷選往
來之齊隨侯叚耀彩窩藏李三等之梁作舟伊子
棟等前供拏獲之孫茂先顧清宇胡無瑕孫仁文
馬靜遠等五名堅供雖與楊廷選認識並未交結
覽
同日又
奏為欽奉
聖訓據實覆奏事竊(臣)家人齎回(臣)為預懇
聖恩摺内欽奉
諭旨覽奏已悉豫省人員為朕所選取另用於他省者
原屬過多然率皆以州縣牧令擢陞郡守監司非以
原品原職對調也今既據奏懇俟二員到京引見後
李鍾璠自仍發還於爾劉永鐄若才具果好諭部加
銜亦發回豫省供爾驅策欽此我
皇上四海九州視同一體東西南北惟
君所使且將豫省州縣皆以道府擢陞又以(臣)能教訓
屬員
特旨奬勵(臣)巳感激涕零又何敢以河南人員私為巳
有但(臣)實才智庸愚惟藉一二熟悉風土能員以
聖諭不覺感泣失聲益深惶悚又於(臣)具
奏固始縣長興集站馬巷二處被水摺内欽奉
諭旨於通省中雖止兩村被水然災咎之來民命所關
理應戒愼也又奉
諭旨似覺太少又奏
諭旨被淹如許名口深堪憫惻嗟此災黎横遭無辜皆
緣朕與卿等不能綢繆於早之所致經歷一番後須
查通省内如有類斯可虞之處俱當預為區畫消患
於未然司庫所存耗銀正宜於此等事務動用也巳
有諭旨頒下又奉
諭旨通盤計算固不成災無庸具題若據彼一家一村
而論則巳被十分災矣其苦何可勝言此等戶口宜
密囑該州縣停免徵比竟動撥耗羡代為抵補錢糧
斯為善舉事雖越例不妨記明朕旨存案即一面飭
諭該司遵奉施行又奉
諭旨料理雖屬合宜恐又不免諱災之論耳朕於所降
諭旨内略帶數語發出時爾自得知悉欽此仰見我
皇上軫念民生勤求僃至煌煌
天語剴切詳明但(臣)伏查該縣境内止有長興集站馬
巷二處被水且水勢來快退速雖房屋人口一時
未及防僃不無漂失而所種稻禾水退後收成尚
好不至成災(臣)亦誠恐所發二千兩之數或有不
敷已於南汝道孫蘭芬臨行之時令其暫為湊墊
實一夫失所在案除俟該道等查明賑恤得所詳
報到日(臣)謹當仰體
聖懷悉心斟酌另摺覆
奏外所有奉到
硃批諭旨合先恭摺覆
奏仰祈
睿鑒謹
奏
覽
雍正五年十月二十六日河南總督(臣)田文鏡謹
奏為恭報瑞雪仰慰
聖懷事欽惟我
皇上敬
天勤民重農務本
至誠昭格四海巳蒙豫大之休
聖德覃敷萬方復荷盈寧之慶不但二麥三秋歲歌大
有而且五風十雨疊著奇祥兹據開封等八府暨
汝鄭等七州併所屬各州縣報稱雍正五年十月
初四日同雲密布瑞雪繽紛積厚自二三寸至四
五寸不等又於十月二十二十一等日天降瑞雪
自六七寸起至一尺餘不等四野均霑高下普被
土膏滋潤麥根深固黃童白叟莫不歡呼踴躍以
為預兆豐年羣歌
聖德(臣)生逢
盛世幸際
昌期不勝歡忭所有豫省普降瑞雪日期理合繕摺
奏
聞恭慰
聖懷謹
奏
直隸普降瑞雪正深慶幸覽奏豫省得雪復如是優渥
朕懷欣慰何似
同日又
奏為據實奏明仰祈
睿鑒事竊照政務殷繁全賴庶司分理封疆重大更期
臂指交資(臣)查布政使費金吾心地明白才更歷
練聽其言論觀其辦事尤長於聽斷至於操守則
皇上用人之允當也陞任按察使彭維新心地人品如
精金美玉初到豫省時因未任外官驟膺廉察聽
其言論觀其舉止似乎茫無適從然學問本深才
猷本具又能謙以受益勤以勉求不數月而大改
從前刑名一道竟能領略深微今蒙
皇上陞授浙江布政使再歷練以錢榖可謂全才至於
操守天生廉介不足為該司稱道但性稍拘方心
多疑慮是以案牘常有稽遲屬員無暇接見該司
皇上得人慶也新任按察使李秉忠(臣)觀其人忠誠朴
實聽其語言亦似明白但係初膺外任諸事更覺
茫然無所措其手足且於漢文不甚通曉李秉忠
到任時謹傳
皇上諭旨令(臣)教訓學習(臣)雖至愚極陋一無所知敢
不竭力教導時刻提撕然通省刑名關係重大微
有不愼則上干
識見頗有而心直口快性復躁急好任巳意每一
啓口輒與例背經(臣)屢行誡飭故該道自到豫以
來不敢獨行其見該道雖管理通省糧鹽驛站却
仍分守三府五州地方(臣)見其專意於辦漕竝不
原係禮部主事隨副河(臣)嵇曾筠到工恊理河道
事務(臣)見其操守耿介辦事勤勞
題補河北道蒙
皇上逾格陞補該道感激
天恩力圖報效又因河北守道一缺係久裁復設凡事
俱須整頓該道可謂奮不顧身數年以來一塵不
染任勞任怨毫無瞻徇(臣)深藉為臂指無如毁謗
紛紛竟成孤立總因河北三府久無道員管轄今
復設此缺該道又復精勤郡縣不能自由遂騰物
議以青蠅而汙白璧(臣)甚為出身與
朝廷辦事者危而不獨為該道恨也(臣)勉其不得因
此改轍灰心況
白才具亦優其操守一節
聖明在上亦可信其無他第該道從前性少褊急略涉
皇上不加罷斥補授開封府知府該府感激
天恩力圖報效且經此兩番蹉跌三折肱後遂成良醫
(臣)每加訓誡該府受
恩獨深檢身宜謹此番再有微疵罪即莫逭該府自知
通省稱神如此歴練老成之才若令其久任刑曹
必多平反民自無冤但人心無欲而自剛事不徇
於煩劇郡守也以上各員與(臣)同事二三四年不
等(臣)知之甚深因念
皇上以堯舜之心而治天下則首在於得人微(臣)以犬
馬之私而報
盛矣伏乞
睿鑒謹
奏
覽
同日又
奏為欽奉
聖訓據實覆奏事雍正五年十月十八日(臣)家人齎回
(臣)覆
奏山西澤州妖言聚衆等事一案拏獲靳廣等犯摺
内奉有
硃批諭旨(臣)跪讀之下仰見我
皇上至聖至明無微不照而
睿慮周詳則又無遠勿屆至於此案人犯(臣)無時無刻
不留心察訪復遍懸重賞挑選捕役捐給盤費嚴
飭所屬文武官弁恊力嚴拏恨不能即時擒獲以
副
聖懷而劉世明將伊弟劉錫瑗拏解之時竝不追問一
語(臣)疑劉世明身受
皇上殊恩不應不向伊弟追問楊廷選下落非敢疑其
身為此不法之事也今蒙
皇上明白訓示仰見我
皇上量同覆載明竝日月但此等匪類誠如
聖諭乃豫省之一大害祇緣(臣)自愧庸愚既不能察訪
於機先復不能嚴拏於事後以致上厪
聖懷自此事發覺以來至今寢食靡寧惶悚無地今楊
廷選一犯(臣)復飭河北鎮(臣)紀成斌懷慶府知府
靳樹賢查明認識楊廷選之兵民俱各挑選數十
名分發通省所屬文武各衙門令其作眼恊同各
屬兵役現在四路躧緝且近訪得楊廷選暨閻登
雲二犯潛匿魯山縣所屬之史家溝山内(臣)已遴
委(臣)標左營守僃白琦等密授以搜拏之法星夜
前往會同該地方官逐處恊力搜查務獲解審如
該犯果係在彼潛匿斷無不獲一俟拏獲之日(臣)
即繕摺奏
聞再(臣)查叚八年王君禄李小喜三名巳經續獲解晉
收審訖其與楊廷選往來齊隨侯之子齊依禮亦
經直隷押解晉省收審外至未獲楊廷選焦養禄
申三衛智樊百川衛四聞姓張冉公劉三范溪閻
登雲翟姓郎裁等一十三名又於本年十月二十
二日准山西撫(臣)石麟咨拏翟斌如周三供出之
叚懋德陳有章楊慶侯李子昂王天乙茹璧何其
攸閻西奇陳靜菴馮哲裴方來黃德恒曹貴汀馮
智等一十四名(臣)隨即嚴行按察使密飭該地方
官會同晉省委員把總郝廷璧星夜查拏去後今
據懷慶府報稱所有咨拏之叚懋德陳有章楊慶
侯李子昂王天乙茹璧閻西竒陳靜菴馮哲裴方
來黃德恒馮智等一十二名俱巳拏獲惟何其攸
查係直隷天津州人濟境竝無蹤跡曹貴汀於未
奉文之先已往衛輝府業經選差分頭密拏去訖
等語除何其攸一犯(臣)現在移咨直隷督(臣)轉飭
查拏外所有巳獲之叚懋德等一十二名復經(臣)
轉飭訊取確情交給委員并選差兵役嚴押解晉
收審其曹貴汀一犯以及楊廷選等各犯(臣)俱現
在遵
旨一一料理竭力擒捕務期必獲解晉收審斷不敢視
為多事株連稍存懈弛之念自干罪譴也所有奉
到
硃批諭旨理合恭摺覆
奏仰祈
聖鑒謹
奏
緝捕有方則姦匪何能漏網所奏嘉悅覽之
同日又
奏為欽奉
聖訓據實覆奏事竊(臣)家人齎回(臣)覆
奏河泓刷深一摺奉有
硃批諭旨(臣)查黃河水勢消長靡定但河泓既深自可
永慶安瀾乃
皇上敬愼為懷無時或釋諄切
奏請更定稅契一摺奉有
硃批諭旨(臣)跪讀之下仰見
睿慮周詳實非(臣)之愚昧所能仰企萬一者(臣)謹欽遵
諭旨將奏摺底本加謹收存俟有可行之機另
奏請
皇上硃批諭旨不敢復為奏請惟有嚴飭各屬遵照部
文奉行現在經(臣)覆
奏仰祈
聖鑒又(臣)覆
奏請留李鍾璠劉永鐄等一摺奉有
硃批諭旨(臣)伏思豫省如無知府缺出自應遵
旨將現任知府中甄别奏請
皇上將劉永鐄擢補今既有南陽府一缺(臣)前准部咨
欽奉
上諭劉永鐄著加知府銜回原任令(臣)酌量
天心合併覆
奏謹
奏
覽
雍正五年十一月二十六日河南總督(臣)田文鏡
謹
奏為恭請
訓旨事竊(臣)一介庸愚毫無知識仰蒙
皇上逾格天恩由布政使陞授巡撫復加兵部尙書授
為總督伏思(臣)之所以克供厥職得免隕越者實
荷
皇上聖諭頻頒并(臣)
奏摺内屢奉
硃批訓誨方能稍知吏治民生之事膺此封疆重任之
難數年以來凡(臣)之章
奏文告無一非仰體
皇上聖心仰遵
皇上聖訓敬謹敷衍以成篇牘至於董誡屬吏勸誨軍
民凡於地方緊要事務不啻一而再再而三罄筆
而長言之政期必行而禁期必止日積月累久而
成帙雍正五年八月三十日據布政使費金吾按
察使彭維新以屬員之去留不常案牘之稽查難
遍詳(臣)刊刻頒行(臣)查刻成小本彙聚裝釘置之
案頭不時翻閱各屬新進書生於臨民莅政之事
不無小補(臣)隨自行捐貲將(臣)自雍正二年九月
初三日奉
旨署理巡撫印務起至雍正五年七月十三日奉
旨陞授總督止所有巡撫任内行過事宜逐一檢挍分
作章疏條奏文移告示四卷名為宣化錄蓋謂奉
宣
皇上之聖化也先行刊刻今巳告成竊思(臣)之所行雖
悉遵乎
皇上訓旨但因地制宜内中不無就豫省之所有者為
之立言(臣)意見之所及者為之增出則是否得宜
有無悖謬之處(臣)實不能自知其非亦不敢自信
為是未敢擅自頒發各屬但(臣)伏念
天心(臣)罪莫逭且(臣)蒙
皇上殊恩畀以重任不能躬行實踐表率羣吏惟以言
詞警策實屬具文(臣)罪又無可逃然而
郅隆之代不廢文辭敷政之臣當欽
奏請可否
允(臣)所請容(臣)先行裝釘敬謹
進呈
御覽伏候
皇上敕旨遵行(臣)不勝悚惶兢惕之至謹
奏
覽
同日又
奏為欽奉
聖諭據實覆奏事竊(臣)於雍正五年十一月十一日准
兵部咨内開欽奉
上諭此次西藏輓運糧餉所需馱騾著陜西河南山西
三省各購買三千匹預僃於明年正月為始陸續解
至西安交與總督岳鍾琪聽其使用務於二月内照
數解足欽此(臣)查從古以來國家凡有軍興大事均
不能不取之於民惟我
朝理財用人各得其道是以人和年豐庫貯充裕
聖祖仁皇帝時凡有軍需悉動正項錢糧竝無派累及民
(臣)以為正賦之外又有耗羡原期以地方之公項
辦地方之公事今查豫省司庫現積有耗羨銀兩
儘可動用以公項而辦公事上不致動支正賦下
不致派累里民於節用愛人之道更為兩便(臣)隨
酌量價値馱騾之價賤於走騾每騾一匹發銀一
十四兩其價巳敷諭令各州縣分領採買以地方
之大小定騾數之多寡庶幾衆擎易舉(臣)復嚴飭
各屬毋得經由鄉約地方人等之手致滋派累各
州縣境内凡有畜養馱騾之家驗係臕壯力能負
重致遠者即令牙行當官評定價値官為親看稱
凖銀兩面給本人收領不得縱令書役牙行人等
需索扣尅亦不得將老病疲瘸者塞責致誤軍需
每騾十匹外多買餘騾一匹以僃挑選鞍屉籠頭
照騾數齊僃陸續送省驗烙其附近陜西之各州
縣所買騾頭臨時(臣)另委賢能道員赴河南府經
由地方驗烙徑行起解西安至於解送騾頭沿途
所需草料口糧(臣)議令每騾一匹日給草料銀一
錢每騾二匹需夫一名每夫日給口糧銀六分每
夫每月再給安家銀一兩五錢内除豫省經由州
縣檄飭赴司領銀預僃俟解到之日如數給領并
預僃槽䥷店房以免露處事完之日造冊報銷其
自潼關至西安一路非豫省所屬應僃口糧草料
(臣)現在咨明兵部并移咨陜西督撫諸臣轉飭沿
途該地方官先為代辦俟豫省解員至日照時價
發給買用并飭沿途文武官弁每騾十匹撥兵丁
一名差役二名逐程遞送再飭管河道凡解騾經
由道路橋梁恐有窄隘圯壞之處俱令修補寬闊
完固過渡水口預為僃辦船隻勿致臨時等待仍
遵
旨於明年正月為始陸續解至西安務於二月内照數
解足不敢遲誤(臣)正在飛檄布政司逐一辦理間
於本年十一月十二日復奉到怡親王劄諭内開
雍正五年十一月初三日欽奉
上諭目下西藏之事差大臣前往辦理其跟隨兵丁所
用糧餉需騾馱運令山西河南各採辦三千匹著該
督撫動支正項錢糧採買按價給發俾其足用不得
絲毫派在地方累及小民亦不許地方官員人等有
捐助之事或存公銀兩有可動用者著動支應用在
該督撫酌量可密寄信與伊等知之欽此仰見我
皇上睿慮周詳體恤僃至(臣)惟有竭誠仰體時刻稽查
務期按數採買絶無派累軍需辦而民若不知公
事竣而官皆無擾以仰副我
皇上諄切垂訓之
聖意耳除俟馱騾解足之日將用過銀兩另摺奏
聞外合先繕摺覆奏仰祈
睿鑒謹
奏
卿所料理定然妥恊朕實確信無疑也
同日又
奏為欽奉
聖訓據實覆奏事雍正五年十一月十九日(臣)家人齎
回(臣)覆
奏山西澤州妖言聚衆等事一案摺内欽奉
諭旨緝捕有方則姦匪何能漏網所奏嘉悅覽之欽此
(臣)查此案人犯自發覺以來(臣)無刻不留心察訪
設法嚴拏今於雍正五年十一月十四日准山東
撫(臣)塞楞額咨稱楊廷選一犯於本年九月二十
旨明正典刑實(臣)之罪但巳遭冥殛可見叛逆之人無
所逃於天地之間也再(臣)查節次准到山西撫臣
咨拏各犯共四十四名(臣)竭力嚴拏内除楊廷選
自盡殷道士即尹道士病故并續准山西撫臣咨
稱質訊陳桂靳廣等供稱夥内竝無聞姓其人外
已獲翟斌如等三十二名其未獲之焦養禄閻登
雲申三范溪樊百川張冉公劉三翟姓郎裁等九
名臣查焦養禄等九名原係山西人事發在逃(臣)
現在遍懸重賞挑選捕役捐給盤費設法嚴拏務
聖懷至於續准山西撫(臣)石麟咨拏翟斌如周三供出
之叚懋德等一十四名内除何其攸係直隷天津
皇上諭旨理合據實覆
奏仰祈
聖鑒謹
奏
覽
同日又
奏為欽奉
聖諭據實覆奏事竊查固始縣長興集站馬巷二處被
水一案(臣)據報即批令布政司委員履畝確勘果
否成災并飭動庫貯公項銀二千兩發交南汝道
孫蘭芬帶往確查實在被淹男婦分作三等加厚
賑恤無致失所經(臣)恭摺奏
聞今據布政司詳據委勘之商城縣知縣黃正煥詳稱
遵即親赴固始縣地方逐一履勘所種田禾早者
已經刈穫晚者亦巳結實雖微被水淹但水勢來
快退速竝無損傷仍有七八分收成不致成災出
具印結詳送到(臣)又詳據南汝道孫蘭芬報稱遵
即親赴該縣被水地方逐處挨查共計被水貧民
八百二十二戶漂失男婦大小共一百六十八名
口遵照分作三等親行逐戶散給并計其人口多
寡每戶給銀自一兩至二三兩不等共賑過銀二
千一百三十七兩零受賑貧民歡呼雷動咸祝
萬壽無疆造具清冊詳報到(臣臣)查被水貧民生者既
蒙賑濟業巳安全殁者倍加周恤瘞埋有藉且各
於故地結茅築室廬舍依然田禾無恙未至成災
錢糧可以照常完納無庸
題請
恩蠲但(臣)前奉
聖諭通盤計算固不成災無庸具題若據彼一家一村
而論則巳被十分災矣其苦何可勝言此等戶口宜
密囑該州縣停免徵此竟動撥耗羡代為抵補錢糧
斯為善舉事雖越例不妨記明朕旨存案即一面飭
諭該司遵奉施行欽此(臣)跪讀之下仰見我
皇上軫念民生
聖懷但(臣)委南汝道孫蘭芬細加查勘實因江南六安
地方發蛟蛟水驟漲來快退速不過從田上一過
而固始俱係種稻水田水去之後無甚損減即一
二畝被災無收之處亦屬無有無庸停徵彌補再
(臣)查該縣河道現在委信陽州知州王鴻勲逐細
確勘據禀此係沙灘溪河寬有二三百丈至四五
百丈不等河身俱係活沙往往有深不可測之處
忽漲為淺灘人馬可渡其兩崖離高灘尚有二丈
餘不等崖上方係平地内始有民田從來即雨水
過多之時竝未漫溢今歲實因江南蛟水暴漲以
致下流河不能容詢諸耆民咸云自明代洪武年
間起蛟發水曾經一次實非人力所能防禦是以
無庸疏濬理合據實覆
奏仰祈
聖鑒謹
奏
既勘不成災自無庸代為抵納果無庸疏濬亦豈令強
為施設也
同日又
奏為恭摺覆奏事欽惟我
皇上乾行日健
天心呼吸可通
聖敬日躋
神鑒感孚不爽誠意積
九重之内典重明禋渥澤沛四海之遥惠周黎庶虔塑
龍神法像
欽命直省恭迎(臣)已於(臣)署之前卜擇吉地蓋造
龍王廟宇敬謹供奉全豫士民歡聲雷動咸謂從此
百靈助順五榖蕃昌億萬斯年永書大有(臣)現在
天恩外雍正五年十月三十日恭逢
皇上聖誕令節(臣)虔製
萬壽龍鳳燈五掛以展犬馬敬
主之私乃蒙
特命奏事人傳
旨著(臣)將所進之燈敬懸新建
龍神廟内以充供奉仰見我
皇上殷懷民事崇祀
聖鑒謹
奏
覽
同日又
奏為欽奉
聖訓據實覆奏事雍正五年十一月十九日(臣)齎摺家
人回豫捧到
皇上硃批(臣)摺於(臣)具
奏布政使費金吾條内欽奉
諭旨費金吾第一疵病在不實二字若非爾如是督撫
與之共事即布政使之任亦恐不宜欽此仰見
皇上知人聖哲直察秋毫實不能逃
聖明洞鑒(臣)每勸其公忠體
病根也於(臣)具
奏陞任按察使彭維新條内欽奉
諭旨彭維新氣質和平資性明敏洵屬好材品但恐立
志未堅不能擺脫科甲積習尚欠琢磨之功欽此仰
見
(臣)曾執手暗囑令其勉力圖報
奏新任按察使李秉忠條内欽奉
諭旨所奏甚是原係庸平才具第取其胸襟淺直且甚
顧惜顔面朕亦慮伊不勝臬司之任姑試用之耳欽
此(臣)查李秉忠為人忠直和平聽其語言亦屬明
奏驛鹽糧道楊夢琰條内欽奉
諭旨朕欲命伊久歷此任且不擢用以老其才今爾所
奏殊未了然明晰或言此任亦弗克勝耶欽此(臣)查
河南糧道一缺雖管糧鹽驛站并分守三府五州
地方然事尚屬清簡楊夢琰尙可勝任伏讀
皇上朕欲命伊久歴此任且不擢用以老其才之
諭旨仰見
聖明洞鑒昭如日月該道肯讀書遵例不任一巳私見
奏分守河北道朱藻條内欽奉
諭旨多方開導之可也欽此(臣)遵即諄切開導令其立
皇上天恩於(臣)具
奏管河道祝兆鵬條内欽奉
諭旨此人原無足取外貎可觀中殊不然實非大噐巳
將伊記名止於府道階級所奏與朕意相符矣兼恐
多瞻徇惟圖支吾完事且不能克去已私未免偏
於好惡於(臣)具
見
皇上天縱聖明洞鑒肺腑於(臣)具
奏開封府知府陳世倕條内欽奉
諭旨陳世倕朕頗重之而漢人中每多不足於伊諒係
與陳世倌判然兩途之故其才力甚有可取然大任
恐難深信司道以下綽有餘裕者也又奉
諭旨恢恢遊刃又奉
諭旨實有其能又奉
諭旨從來如此又奉
諭旨形容逼肖其人心能如是則為可用之噐矣又奉
諭旨爾之屬員縱有萋菲之言逹於朕耳斷無不向爾
察詢之理他人何能中傷欽此我
皇上評定羣臣如鏡鑒物秋毫莫遁(臣)細察陳世倕雖
係陳世倌堂兄其居心行事實屬兩途(臣)亦素知
該府為漢人所不足之故實因該府不瞻徇年誼
(臣)曾據該府口禀通政使繆沅係該府同年曾說
該府惟將幾箇同年送(臣)參劾以結(臣)歡心他如
奏河南府知府張漢條内欽奉
諭旨果爾亦可謂賢太守矣又奉
諭旨朕不記憶其人才之長短殊未深知欽此(臣)查張
漢原係翰林蒙
硃批諭旨理合恭摺覆
奏仰祈
聖鑒謹
奏
覽奏俱悉
雍正五年十二月初十日河南總督(臣)田文鏡謹
奏恭請
皇上聖安
朕安
往復推遷歲聿云暮荷蒙
天地眷祐
聖祖恩慈四季安平較前更勝夙夜循省何德以堪仰承
俯協且欣且懼
同日又
奏為恭逢
正旦令節普天同慶事欽惟我
皇上
德嫓乾坤
道隆參贊
撫辰出政千百國共沐恩膏
握紀敷猷億萬年永綿歷數
景福與年華而共茂
弘庥偕歲序以俱新(臣)恭遇
熙朝欣逢
令節覩陽春之普被抃舞彌殷慶化日之舒長𢋫颺
恐後伏願
乾行日健
泰運弘開
治躋時雍玉燭常調乎有道
化臻風動金甌永固於無疆(臣)無任瞻
天仰
聖踴躍歡忭之至為此謹
奏
三元肇慶喜逢宇宙遍融和萬物維新遙矚江山增秀
麗顧兹黎庶共躋春臺凡百臣工同膺景福朕意如斯
而巳矣
同日又
奏為恭報瑞雪仰祈
睿鑒事竊查豫省自雍正五年入冬以來共得瑞雪三
次俱皆積厚普遍業經(臣)節次恭摺奏
聞今又於本年十二月初五初六等日同雲密布瑞雪
繽紛黃童白叟共慶豐年巷舞衢歌咸蒙
聖德(臣)職任封疆幸逢嘉會歡忭之下復不勝凛惕所
有豫省復得瑞雪日期理合繕摺具
奏恭慰
聖懷謹
奏
瑞雪頻霑歌豐預兆我君臣眞堪共慶也
硃批諭旨卷一百二十六之十一
欽定四庫全書
硃批諭旨卷一百二十六之十二
硃批田文鏡奏摺
雍正六年正月十一日河南總督(臣)田文鏡謹
奏為欽奉
聖訓據實覆奏事雍正五年十二月二十二日(臣)齎摺
家人回豫捧到
皇上硃批(臣)摺於(臣)覆
奏布政使費金吾條内欽奉
諭旨人原聰明能知改勉即是矣欽此仰見我
皇上知人善任超越千古(臣)惟有竭力勸勉令其痛自
悛改而巳又於(臣)覆
奏陞任按察使彭維新條内欽奉
諭旨果若斯則善矣欽此又於(臣)具
奏按察使魏定國條内欽奉
諭旨魏定國前於萬壽節來京應對之間委屬不妥殊
覺陰黠虛偽之至欽此(臣)查魏定國居心狹詐行事
剛愎且凡遇科甲出身之員類多瞻徇(臣)伏讀
奏按察使李秉忠條内欽奉
諭旨未諳律例難稱提刑之任自當另用通省政務殷
繁汝豈有暇為訓蒙塾師耶欽此(臣)伏查按察使一
缺關係綦重今蒙
如巡察戶科(臣)張元懷蒙
皇上陞授廣西按察使(臣)查張元懷在豫兩年於刑名
於(臣)覆
奏驛鹽糧道楊夢琰條内欽奉
諭旨若教而不改具奏以聞欽此(臣)查該道洵屬實心
任事之員若委以一差一事彼亦勞苦不避惟不
到今奉
諭旨謹當竭力教導令其自勉若始終不改(臣)再據實
奏
聞伏候
聖裁又於(臣)覆
奏南汝道孫蘭芬條内欽奉
諭旨於此一任尚屬克稱欽此(臣)查南汝道一缺孫蘭
芬實能勝任又於(臣)覆
奏開封府知府陳世倕條内欽奉
諭旨陳世倕原好漢臣中似此實心任事者頗少大抵
肯實心任事遂不為同類所取不知何故然漢臣中
之實心任事者每欠涵養之功率具狂傲之性亦屬
大竒欽此漢人多由科目每以年家世誼師生情分
為重一有瞻徇之私即萌退諉之念是以實心任
事者絶少其人至於欠涵養者學問未到多狂傲
者生性過剛皆於事無濟惟仰藉
聖明知人善任而巳又於(臣)覆
奏河南府知府張漢條内欽奉
聖諭一府之事猶能了否欽此(臣)查河南一府綂轄十
一縣地方極為遼闊張漢惟優於德而絀於才到
任以來不過奉法惟謹而已於府任原未甚宜(臣)
也所有奉到
皇上硃批諭旨理合恭摺覆
奏仰祈
聖鑒謹
奏
覽
同日又
奏為欽奉
聖訓據實覆奏事雍正五年十二月二十九日(臣)家人
齎回(臣)恭請
聖安摺内欽奉
諭旨朕安往復推遷歲聿云暮荷蒙
天地眷祐
聖祖恩慈四季安平較前更勝夙夜循省何德以堪仰承
俯恊且欣且懼欽此又於(臣)恭賀
正旦令節摺内欽奉
諭旨三元肇慶喜逢宇宙遍融和萬物維新遙矚江山
增秀麗顧兹黎庶共躋春臺凡百臣工同膺景福朕
意如斯而巳矣欽此又於(臣)恭報瑞雪摺内欽奉
諭旨瑞雪頻霑歌豐預兆我君臣眞堪共慶也欽此仰
惟我
皇上敬
天故
天心默佑
皇上法
祖故
聖祖垂休
福耀光昭合之四時而皆吉
乾行日健較之往歲而更安(臣)欽承
諭旨不勝歡忭(臣)查豫省又於雍正五年十二月二十
九三十等日復降瑞雪積厚自三四寸起至五六
寸不等四野均沾高下普被士農工賈咸謂豐年
有兆莫不歡欣踴躍感激
皇仁合將原摺一併恭繳謹
奏
去冬之雪接續頻仍豫地固屬優渥而直省亦普蒙霑
潤誠可謂浩蕩
天恩朕心曷勝感慶而倍加敬畏靡已也
雍正六年二月初三日河南總督(臣)田文鏡謹
奏為遵
旨密議據實覆奏事竊(臣)於雍正五年十二月初十日
接准怡親王暨戶部尚書(臣)蔣廷錫來字内開雍
正五年十一月二十八日奉
上諭爾等可密寄信與河南山西山東三省督撫每省
於步兵内挑選二千人以僃明年秋冬調遣其人須
揀老實壯健不必長於弓馬但可以僃駕車開墾等
事之用者若步兵不足即於馬兵内挑選著三省督
撫密密會同商議辦理此所挑兵丁在外差使大約
以二十箇月内外為期其應給安家之費及行裝衣
服等項俱令該督撫富足給與至起身之後自有官
給錢糧此信到日著伊等預先密為料理一切俟明
年諭旨遵行欽此又於雍正五年十二月二十二日
接准怡親王暨大學士(臣)張廷玉戶部尚書(臣)蔣
廷錫來字内開前所寄挑選兵丁之信原奉
上諭有不必長於弓馬但能演放鳥鎗并可以僃駕車
開墾等事之用者寫信時少寫能演放鳥鎗字樣
兹特再信知照總督可密行會同山西山東巡撫
遵奉挑選可也奉此(臣)遵即先後密行寄字與山
西山東二省撫臣會商在案兹(臣)伏查豫省奉撥
之兵擬於(臣)標内挑選二百名南北兩鎮標内各
挑選九百名以足二千之數除弓馬不必論其優
長外務期能演放鳥鎗并老實壯健可以僃駕車
開墾等事之用者但為期尚早未敢預洩(臣)惟面
囑兩鎮令其密行挑選造具花名清冊存案俟欽
奉
諭旨到日敬謹奉行至於安家銀兩(臣)謹遵以二十箇
月内外為期之
聖諭每名酌給銀三十兩巳比月糧量加盈餘俟臨行
時如數封發各營使與挑之兵用度饒裕咸知
皇上恩恤其家一至如此之厚途中自必更加勇往但
銀兩到手又恐易於花消俾二十箇月内家口乏
用似應分作四分臨行時先給一分將三分當面
衣服等項(臣)查行裝可以畫一製僃而衣服必須
衣服逐件開單一併給發令其自行製僃完畢仍
令照單送驗庶易於完僃也再查兵丁各有鳥鎗
鍋帳房應照營内定制每兵五名共給各一件每
騎坐(臣)再查兵丁係各營挑選彙集若不委官管
領任其散行恐途中不能遵守紀律似應照依營
中舊制預行酌量派委平日管轄之官或遊擊或
都司或守僃并千總把總領旗等數員率領前行
上諭會同三省督撫諸臣密商事理合將商議辦理情
形先為恭摺密
奏但(臣)等智識短淺是否合宜伏乞
皇上訓示遵行謹
奏
覽
同日又
奏為恭報雨澤仰慰
聖懷事竊查豫省自雍正五年入冬以來屢得瑞雪經
(臣)節次恭摺奏
聞今據各屬具報於雍正六年正月十二十八等日春
氣融和蒸成膏雨自三四寸起至五六寸不等通
省均沾高下普被從此五風十雨年榖順成千倉
萬箱黎民樂育(臣)生逢
盛世幸際
昌期歡忭之餘愈深敬畏所有豫省得雨日期理合
繕摺具
奏恭慰
聖懷謹
奏
覽奏得雨日期深慰朕懷
同日又
奏為錢價之不平有由小民之銅噐有限收銅之法
則宜分仰祈
睿鑒事竊照制錢係流通
國寳民所必需銷燬則罪在當誅法所不赦我
皇上念切閭閻務期錢文日多錢價日減以便民用恐
無知小民將制錢私燬打造黃銅噐皿屢頒
上諭禁止藏匿私用復發帑收買并准民間交納黃銅
噐皿抵作正賦錢糧著戶部詳議具奏等因欽此仰
見我
皇上欲求錢文豐裕使小民易於資生免致乏用諄切
詳明至三至四務令法在必行事期有濟(臣)荷蒙
皇上殊恩畀以封疆重任敢不仰體
天心實力奉行但
皇上為民裕用之
聖諭久巳宣布民間無不共仰而閭閻市井鄙瑣委曲
之民情不能上逹
請為
皇上敬陳之
不藉於錢桌之販運至於錢桌販運原為圖利利
之所在人方爭趨錢止數千尚可手提肩負多則
須騾馱車載矣水路則須舟船裝運矣其脚費皆
錢桌所出猶有串索麻斤人工飯食店租牙用俱
而利即在此錢文之中譬如以銀一兩易錢一千
換之於彼即權子母必不肯聽彼仍以銀一兩易
錢一千矣再易一手其利即倍夫
國家制錢每一千文作紋銀一兩無人不知然小民
散處各省不能盡赴寶泉寶源二局以銀易錢是
豫省而言省城換錢紋銀一兩得換錢九百三十
文省城之外即便減去遞推遞遠至外府州縣村
食或收花利俱係錢文自數十千至數百千不等
藏之於家經年累歲不即發換直有貫朽索壞者
星押出比換錢更貴鹽商字號大店之錢竝不零
換必須錢桌整兌價銀一總發運流通不速而錢
國家鑄錢幾經費手而後成乃一旦棄擲於不可復
與人角口使氣將錢文抛撒屋上水中者告發到
官先責其抛撒錢文之罪再理曲直如此立法亦
平錢價之一助也
一小民之銅噐有限宜專責之官紳富戶也黃銅
噐皿除樂噐天平等子法馬五斤以下之圓鏡不
禁外其餘銅噐民間槩行禁用(臣)查小民之家所
用不過碗大銅鏡又在不禁之内外則不過洗面
之盆銅鎖煙袋鈕扣等件而巳至於别項噐皿非
富戶不僃(臣)嘗見巨室富家其門環門轉與夫木
噐之篐錠包鑲俱用黃銅誠不可以不禁但禁止
之噐人多愛惜而下此零星小物分兩不重又難
交官若挨戶搜查未免滋擾如勸令交官則多觀
望且官紳富戶俱係深房大屋内中私自擅用鄉
地鄰佑不但無從而見并無從而知更有一等無
知之人但知愛物不知畏法因家道富足日用不
乏不專等此銅價買僃什物將舊有黃銅噐皿悉
行藏埋不用亦不交官惟另置别銅噐皿以為吾
巳遵法此誠法有所不能及者(臣)查此等之人家
民如無確據仍照誣告家主律治罪如此立法則
官紳富戶所用奴僕衆多人心難測恐其出首必
盡將銅噐交出官買領價或不敢於藏埋觀望矣
一收銅之法則宜分未可額定一例也蓋黃銅有
攙和鉛觔性砂而硬即所謂生銅也至於古銅則
光怪陸離發成斑點此等噐皿其價原貴傳代已
久或為民間世守之物自應免其交官又有一種
雖係近日打造噐皿然精巧完固竝無磕跌破損
其自數觔以至數十觔重大噐皿交官不難官為
稱收發價亦易至於零星銅噐如煙袋銅鎖鈕子
帶扣等物聚之一處則多而重分之四散則少而
輕小民即欲交官而一家銅噐有限輕不過數兩
五釐九毫四絲四忽雖分别二等價値但黃銅水
銅板銅餅即已成噐而新造不堪者即宜防其係
銷燬制錢所鑄收銅各官便當加意盤詰照成色
確估并不宜給以部定之價尚須核減一二分方
可以杜絶銷燬制錢之弊其零星銅噐小民難於
交官者或阻於路遠而不能來或畏懼官衙而不
敢來其銅雖屬無多若仍留之民間不盡交官則
民間仍有黃銅噐皿以致新舊混淆無從識别非
價如此行之又未必非收買銅觔之一助也(臣)受
恩深重力圖報效不揣冒昧敬獻芻蕘是否有當伏乞
皇上睿鑒施行謹
奏
念汝條分縷析獻言之誠朕詎惜筆墨之勞不以諄諄
示汝總之除遏止販賣銅噐杜絶銷燬制錢察緝私鑄
外其餘要在因地制宜相機時措庶幾情法兼到近來
錢法甚有徵效京師目下市價每銀一兩可易九百餘
文矣俟各省購辦銅觔饒裕一同鼓鑄制錢十分充足
時再將雜錢徹底沙汰則私鑄之弊不禁自息矣爾等
直省督撫但恪遵諭旨實力奉行數年後可冀錢法大
清若汝等泛泛從事則朕不敢言其必效也
同日又
奏為遵
旨恭
進
御覽事竊(臣)奏請進
呈宣化錄一摺奉有
硃批諭旨(臣)跪讀之下不勝歡欣感激隨即敬謹刷印
裝釘恭呈
睿覽伏念(臣)一介庸愚毫無知識蒙
聖主天恩畀以封疆重任五年以來無事不仰蒙
皇上諄切教導雖(臣)錄中所載悉本
皇上之聖訓奉宣
皇上之聖化但言詞俚鄙文義粗疎實不足以仰體
天心恭為闡發伏乞
皇上宥(臣)之愚寬(臣)之罪
特加訓示俾(臣)得有遵循免致隕越則感沐
聖恩永無紀極矣遵將宣化錄五冊敬謹隨摺恭
進仰祈
睿鑒謹
奏
冊留中政務餘暇覽畢有旨
同日又
奏為恭報馱騾解足日期仰祈
聖鑒事竊查豫省應買馱騾三千匹業經(臣)將辦理起
解情形恭摺具
奏今查據開封等八府汝陳等七州并所屬各州縣
共購買馱騾三千匹自雍正五年十二月二十六
日起至雍正六年正月十五日止委官懷慶府通
判高士鑰等陸續起解俱巳截數解足(臣)查所解
馱騾極其臕壯均堪負重致遠且(臣)再查各屬莫
不奉法急公爭先購買竝無絲毫擾民歡聲載道
此皆仰蒙我
皇上體恤臣民周詳
訓示之所致也除動用過銀兩數目容俟解員掣獲批
收回省之日(臣)另摺具
奏外所有解足馱騾日期合先繕摺具
奏仰祈
聖鑒謹
奏
又被屬員欺瞞矣據岳鍾琪奏稱豫省之騾已駁回不
堪應用者凡幾移咨到日爾自知也
同日又
奏為遵
旨酌增各官養廉以廣
皇仁以勵廉節事竊查豫省大小各官仰蒙
皇上天恩概行賞給養廉以資薪水此誠千古帝王從
來未有之
曠典也(臣)於雍正五年六月二十日具
奏雍正四年分動存耗羨銀兩數目欽奉
諭旨耗羨既積蓄如是饒裕則當酌量增添屬員養廉
俾得寬舒等因欽此仰見我
皇上體恤(臣)工無微不至(臣)㐲查各官養廉除(臣)衙門
暨學臣并司道各府以及同知通判等官俱巳足
用無庸議加外惟河北道衙門係新經復設諸凡
未僃前蒙
皇上天恩允(臣)所請賞給養廉銀四千兩比各道多給
銀一千兩現今諸事將次完僃應俟領足一年至
雍正六年四月止減去一千兩與糧河各道一例
支給養廉銀三千兩以示畫一至於直隸知州暨
各州縣養廉今既荷蒙
聖恩令(臣)酌量增添(臣)敢不竭誠仰體悉心斟酌(臣)查
直隸州七員前議支給養廉銀各一千五百兩今
再加銀三百兩每員給銀一千八百兩府屬知州
并大縣前議支給養廉銀一千兩今再加銀四百
兩每員給銀一千四百兩中縣前議支給養廉銀
八百兩今再加銀四百兩每員給銀一千二百兩
小縣前議支給養廉銀六百兩今再加銀四百兩
每員給銀一千兩以上直隸州知州七員府屬知
州四員大縣三十六員中縣五十員小縣十員每
年共應加養廉銀四萬二千一百兩可否自雍正
六年正月初一日為始照數按季給領伏候
聖裁抑(臣)更有請者直隸各州州同州判管理屬縣捕
務定例俱照府同知通判一例督緝參罰綦嚴至
於縣丞吏目典史等官分理水利糧捕稽察地方
保甲日奉差遣奔馳其餧養騎坐牲口并主僕衣
食在所必需(臣)於雍正三年三月十七日曾經恭
摺具
奏欽奉
硃批諭旨此等作為在爾地方督撫大吏斟酌可否耳
朕不便特諭意謂佐雜微員百人内未必有一二卓
越者與其培植若輩莫如加增州縣養廉俾得從容
展舒況從前巳降恩旨命微員俱得一例卓異保舉
正當觀其涉歷清苦果否砥礪志行安分固窮若於
其中拔出數員始可為眞實材具今照所奏量加資
助此際自當感激思奮強勉修飾恐進階之後未必
不隨境遷移也斯論未免稍近於刻爾等試細加籌
度毋即以朕諭為是遂乃中止也又奉
諭旨更慮者此非止行豫省之事倘遇他省耗羡不敷
將從何分惠亦不得不一思及至於直隸各州僉有
承督盤查親民之責增給之議實屬允恊欽此仰見
我
皇上至聖至明無微不照(臣)亦何敢再為
奏請上瀆
宸嚴但(臣)伏查司府首領各學教職并巡檢驛丞稅大
使司獄等雜職竝非親民之官又管河縣丞主簿
均係自僃資力在工效用無缺可選之員河臣委
其署理丞簿事務已屬望外且保固三年工程平
穩即有議叙陞補之例均無庸議給外惟是直隸
州州同州判又直隸州吏目并府屬之州同州判
吏目各縣之縣丞典史俱有承督盤查親民之責
請將直隸州州同州判每員量給銀一百二十兩
其餘各官每員量給銀八十兩以上直隸州州同
一員州判六員吏目七員府屬之州同一員州判
三員吏目四員縣丞十員典史九十七員每年共
應加養廉銀一萬六百兩倘蒙
聖恩俞允彼必益知感激勉作好官而於吏治民生不
無裨益矣(臣)不揣冒昧再為繕摺一併
奏請是否可行
弘恩出自
聖裁謹
奏
州縣等官原命爾增添養廉佐雜微員涉歷清苦之論
原云稍近於刻命爾再加籌度今覽所議甚屬公當照
此施措洵屬允恊目下且試行看若果耗羨尚能豐裕
又可接續議加天下事惟患不克公與平耳如能公平
則上下斷無不足之理語云百姓足君孰與不足一有
過不及之偏遂滋足不足之弊於此須要見透
天之賦物鴻纖鉅細長養亭育莫不俾各遂其生各安其
分弗令少有缺陷也凡出身為吏者倘於莅政臨民之
際而以侵上剝下為務至上下不足時能保一身之足
乎即如國家若不恤民節用而惟奢侈是尚馴至民窮
財盡政教摧頽而欲長享豐亨豫大之慶豈可得乎推
而廣之其理同然朕時時以公平二字奉為繩墨惟恐
或失
雍正六年二月十二日河南總督(臣)田文鏡謹
奏為恭報普得雨雪日期仰慰
聖懷事竊查豫省於雍正六年正月十二十八等日所
得雨澤業經(臣)恭摺奏
聞今又據各屬報稱於本年正月十九二十二十三及
二月初四等日或頻降瑞雪或復得時雨通省之
中周流輪轉極其普被入土自三四寸起至五六
寸不等土膏滋潤麥苖長發豐年有兆童叟歡呼
此皆仰蒙我
皇上至誠至敬上格
天心之所致也(臣)職任封圻不勝歡忭敬畏之至所有豫
省復得雨雪日期理合恭摺具
奏仰祈
聖鑒謹
奏
此摺到時正値甘霖下沛覽畢不禁以手加額叨沐
上天洪仁
聖祖慈佑春氣融和土膏霑渥朕五内感慶筆莫能宣惟
期共卿勉之又勉耳
同日又
奏為欽奉
聖訓據實覆奏事雍正六年正月二十八日(臣)齎摺家
人回豫捧到
皇上硃批(臣)摺於(臣)覆
奏前按察使魏定國條内欽奉
諭旨已違犯功令自陷大案矣竒哉欽此(臣)與魏定國
皇上睿鑒可見
聖眀之世無所容其詐偽也又於(臣)覆
奏調任按察使李秉忠條内欽奉
諭旨實甚相宜又於(臣)具
奏巡察戶科(臣)張元懷條内欽奉
諭旨廣西緊要巳有旨矣又於(臣)覆
奏驛鹽糧道楊夢琰條内欽奉
諭旨新任於伊亦屬相宜之甚欽此仰見
皇上知人善任罄無不宜(臣)遭逢
聖眀不勝慶幸至於糧道一缺又蒙
皇上將開封府知府陳世倕陞補該道係革職之員蒙
皇上天恩不加罪譴仍以知府擢用不及年餘復陞補
糧道不但該道感激涕零即(臣)亦深沐
恩賜之榮莫知所報矣合將
硃批原摺恭繳仰祈
睿鑒謹
奏
陳世倕當極加勖誡訓導上以全朕用人顔面下以杜
衆讒毁語言若不奮勉自強殊非戴髮含齒之類矣朕
亦豈肯輕恕即以此利害二途諭伊深思審計孰與已
身損益耶
雍正六年三月初四日河南總督(臣)田文鏡謹
奏為恭報復得雨雪日期仰慰
聖懷事竊查豫省自入春以來雨雪應時均沾普被業
經(臣)節次恭摺具
奏今又於本年二月初七初八十五十六二十一二
十二二十八等日或雨或雪輪流普降入土自四
五寸至八九寸不等四野沾濡二麥滋長現今麥
苖巳長有七八寸不等從此豐年有兆人在
堯天舜日之中童叟歡呼共慶千倉萬箱之樂矣所
有豫省復得雨雪并二麥暢茂情形理合繕摺奏
聞謹
奏
覽奏雨雪應時均沾麥苖滋長暢茂今春直隸亦然朕
不勝上感
蒼昊恩施下為吾民稱慶也惟期與卿勉之益勉敬之愈
敬寧敢稍肆厥志乎
同日又
奏為欽奉
聖訓據實覆奏事竊(臣)前具恭報馱騾解足摺内奉有
硃批諭旨(臣)伏念軍需馱騾關係重大是以於發銀買
辦之時即嚴飭各屬務選臕壯結實可以任重致
遠者令其解赴省城先委府廳逐頭挑驗合式然
後解赴(臣)衙門(臣)復會同司道暨在省府州每日
逐頭親視驗烙其中稍有瘦弱者(臣)即令解役領
回另買起解實係盡皆臕壯堪用之騾(臣)實未嘗
被屬員所瞞也及至委官懷慶府通判高士鑰領
解之時(臣)又令其再加驗明該通判回稱騾頭盡
屬臕壯如稍不合式解官亦不敢輕易領解不期
解至西安即據通判高士鑰禀稱係川陜督(臣)岳
鍾琪委西安布政使張廷棟驗收云此番馱騾係
轉解甘肅撫(臣)莽鵠立驗收運糧之物不敢不愼
等語蓋有盡美又求盡善之心又禀内有十三歲
以上者以為老而不收四五歲以下者以為小而
不收又有下牙包上牙者名曰地包天不收騸騾
不淨者不收五分之中退出一二分不等未免過
於吹求等語(臣)據禀不勝駭異以為事關軍需(臣)
豈敢以不堪騾頭支吾搪塞今西安既有挑不合
式者即應移知到(臣)以便另行買補解足庶幾無
誤二月解足嚴限(臣)即一面復動公項銀兩另行
買補一面據禀移查川陜督(臣)岳鍾琪西安撫(臣)
西琳令將挑下數目移知買補去後自(臣)咨查到
陜之後聞督(臣)岳鍾琪將解到各起騾頭俱行親
驗又解官高士鑰將豫省挑下騾頭呈驗復經驗
收十分之三四足見督臣至公無私似此和衷辦
理大事方克有濟(臣)不勝佩服之至(臣)因騾不合
式即當另買尚不致有誤軍需係臣子當悉心辦
理之事何敢冒昧瀆
奏不期督(臣)岳鍾琪見(臣)咨查即行奏
聞此亦愼重軍需之意今(臣)查豫省應解馱騾三千頭
綂俟委員掣獲批收回省之日(臣)再另摺奏
聞所有奉到
硃批諭旨理合據實覆
奏仰祈
睿鑒謹
奏
其中情節巳悉
同日又
奏為欽奉
聖訓據實覆奏事竊(臣)於雍正六年正月二十六日接
准怡親王暨大學士張廷玉戶部尚書蔣廷錫來
字内開雍正六年正月十一日奉
上諭朕屢降諭旨禁用黃銅噐皿者蓋欲杜燬錢製噐
之弊至於銅噐之中有海洋日晷儀噐之類則造自
外國有古銅香爐花瓶之類則造自前代竝非近日
民間鑄成之物若將此等物件亦令銷燬實屬可惜
民間亦覺滋擾大非禁用黃銅噐皿之本意又如鎖
鑰及櫃箱上事件之類其物甚微用銅有限只令其
不販賣而已人家現有之物若悉令禁止搜察民間
甚為不便且或胥吏借端生事總之奉行此事務須
該督撫等督率有司悉心酌量權衡合宜行之有法
則銅觔充盈而民間無禁銅之累方能永遠奉行也
今觀直省督撫一切禁約非過則不及柰何朕若明
降諭旨恐不肖之人又藉此玩法而督撫難於奉行
矣爾等可寄信與各督撫知之欽此到(臣)仰見我
皇上軫念民用
睿慮周詳無微不照(臣)遵將奉到
諭旨敬謹寫錄奉藏另文通飭各屬宣布
皇上禁用銅噐無非欲杜燬錢製噐之弊俾令錢文日
多錢價日平利益民用之至意惟嚴行查拏銷燬
制錢之人并禁各工匠舖戶不許打造黃銅噐皿
販賣至民間舊有銅噐應交官者聽其自行交官
照部定價値分别收買并不許胥役鄉地人等借
端生事在案又於雍正六年二月十二日(臣)家人
齎回(臣)條
奏收買銅噐摺内荷蒙
皇上硃批逐條
訓諭示以輕重緩急先後本末之宜開導(臣)愚如啓聾
聵(臣)細繹
聖諭此誠清本澄源之至論酌盈劑虛之大經蓋嚴禁
銷燬制錢則錢文自多嚴禁販賣銅噐則銷燬自
絶嚴禁私鑄錢文則黃銅自積不數年而便可以
各省共開鼓鑄制錢流通者多錢價必平諸弊盡
絶矣如(臣)之愚但知兢兢奉法豈能見及如此遠
且大者(臣)惟有謹遵
諭旨實力奉行飭令屬員多方勸遵并敬將
皇上硃筆圈出者另作公文行之各屬共期緩急得宜
先後有序不寬不擾以仰報
天恩於萬一耳所有奉到
聖諭理合恭摺一併覆
奏仰祈
睿鑒為此謹
奏
覽
豫省收銅堪敷開爐鼓鑄時奏聞請旨
同日又
奏為遵
旨奏
聞事竊照收買黃銅以為鼓鑄之基充盈
國寳以利民生之用我
皇上籌畫精詳無微不至復頒
諭旨著各省督撫設立公所於屬員中揀擇廉謹老成
之人專司其事在司庫先撥數千金以為價値將所
買銅噐觔兩每年歲底奏聞其所發價値報部奏銷
等因欽此(臣)遵即檄行布政司於省城設立公所
動撥庫銀遴委署理事同知事内閣侍讀董自超
分别收買其外府州縣不便設立專員即令地方
官動用正項照部定價値公平收買解省去後今
據布政使費金吾報稱雍正五年分省城共收買
過黃銅一萬二百六十六觔零外州縣共報收買
過黃銅五萬一千九百四觔零二共六萬二千一
百七十觔零業經(臣)陸續咨部在案除將動用過
銀兩於該年奏銷冊内造送戶部查核外所有雍
正五年歲終止收買過銅噐觔兩數目理合遵
旨奏
聞謹
奏
民無滋擾即屬收買有方也
同日又
奏為欽奉
聖訓據實覆奏事竊(臣)前具覆
奏挑選兵丁摺内欽奉
諭旨思慮可謂周到之至又奉
諭旨此數是否敷用抑或太過爾等再加商酌又奉
諭旨不但管轄二十箇月而已直須派委將僃帶領兵
丁董任其事今此寄信專為預僃兵數至於選派官
弁臨期自另有旨尚有教習車戰之人并車輛俱令
隨後到來到齊之日遵照而行欽此(臣)查議給兵丁
行裝銀兩(臣)等前因逐件估計約需銀十兩之數
是以不揣冒昧具
奏今蒙
聖諭(臣)謹當會山東撫(臣)塞楞額山西撫(臣)石麟再行
商酌務期敷用不致太過不足至管兵官員(臣)遵
即密為留心遴選可以帶領兵丁董率其事之員
以僃臨時酌量派撥不使伊等聞知伏候
諭旨到日敬謹奉行所有奉到
硃批原摺理合恭繳謹
奏
所議好朕降諭山東山西兩撫臣俱令於卿處畫一而
行也
同日又
奏為欽奉
上諭據實覆奏事竊(臣)前因豫省米穀日多倉厫不敷
於雍正三年六月二十一日曾經恭摺具
奏請將原任撫(臣)楊宗義代賠衛輝府參革知府吳
柯等十案虧空餘剩銀一萬二千三百八十一兩
零動撥添蓋奉有
硃批諭旨(臣)遵即飭令布政司會同糧道動撥前項銀
兩酌量添蓋共建過倉八百二十六間又於雍正
四年四月二十七日准戶部咨凡地方倉厫年久
倒塌者詳明上司委員勘估報部動支正項錢糧
急行修蓋其厫座無多將倉糧寄貯寺院并天堆
露囤者詳請督撫查勘確實將作何建蓋之處妥
擬具題等因到(臣)復經(臣)轉行所屬一體遵照去
後嗣據各屬陸續詳報内除常平義社新建等倉
榖石俱有倉厫無庸添建外惟有彰衛二府陜州
一州陽武等三十縣康熙四十三年截留漕榖河
北事例已未捐榖太陽渡收捐米麥糶易還倉榖
雍正三四兩年帶徵民欠漕米徵還榖石共榖八
十四萬六千九十三石零内除舊有并添蓋過倉
厫二共六百六十一間貯榖三十三萬五百四石
零尚餘榖五十一萬五千五百八十八石零應需
倉一千三十一間每間核估銀一十五兩共銀一
萬五千四百六十五兩再(臣)伏查通省各府州縣
共積貯各案榖三百六萬七千餘石將來每年出
借加收息榖尚無餘倉可貯且每當六七等月暑
氣薰蒸之時曬晾搬騰須得空房存貯似應酌建
餘倉以待收貯息榖并為盤量之地今就各屬貯
榖數目綂計通省共應建餘倉二百二十間每間
核估銀一十五兩共銀三千三百兩以上添蓋正
餘倉厫共應需銀一萬八千七百六十五兩(臣)查
原任撫(臣)楊宗義代賠十案虧空内有解部銀二
萬二千六百餘兩扣存脚價添平等銀九百六兩
零止用過銀六百六兩零尚餘銀三百兩可建倉
二十間又查河北事例每收捐穀一石外收公費
銀二錢解司充公業經前撫(臣)石文焯
奏眀在案兹查司庫内現存銀八萬九百二十六兩
零原係存貯充公之項今即以此項捐穀之公費
添蓋貯穀之倉厫甚為得宜似可無庸動用正項
奏
覽
雍正六年三月二十五日河南總督(臣)田文鏡謹
奏為恭報雨澤仰慰
聖懷事竊查豫省自入春以來仰蒙
皇上至誠感格因而雨暘時若嘉榖蕃昌所有通省節
次得雨日期業經(臣)恭摺奏
聞兹據各屬報稱又於三月初七初八十七十八二十
一等日甘霖疊沛入土自三四寸至一尺不等通
省之中均沾普被現今大麥穗巳秀齊小麥巳長
有一尺五六寸不等較之往年更加肥碩再(臣)查
高糧亦巳滋長出有四五寸不等芝麻棉花俱巳
放莢榖黍盡皆播種并有萌芽出土者豌豆等物
亦各秀實而且菜吐竒葩黃金遍於阡陌麥翻細
浪瑞氣溢於郊原從此豐年可必太平有象(臣)職
守封圻不勝懽忭敬謹之至所有豫省復得雨澤
日期暨百榖暢茂情形理合恭摺具
奏仰祈
睿鑒謹
奏
覽奏豫省雨澤疊沛及麥禾暢茂情形實屬可喜可慶
畿内亦然
同日又
奏為恭謝
天恩仰祈
聖鑒事雍正六年三月初四日(臣)齎摺家人回豫捧到
皇上賜(臣)
皇輿圖十排共十軸(臣)隨郊迎至署恭設香案望
闕叩頭謝
恩祗領訖欽惟我
皇上
德沛堯封
光昭禹甸
剛柔克恊卓然兩大無私
健順攸宜允矣萬年有祜
視九州為一體特繪瑶圖
運四海於一心時調玉燭
弘仁普被黃童白叟莫不巷舞而衢歌
愷澤覃敷僻壤遐陬盡皆向風而慕義幅&KR0695;之廣
至治之隆此誠從古所未有於
今為特見者也(臣)恭逢
盛世謬荷
寵頒感
聖德之弘施銘鏤奚極覩
皇輿之袤廣抃舞彌殷(臣)惟有什襲珍藏永作傳家至
寶殫心竭力益矢報
國微誠而已謹此恭摺
奏謝仰祈
聖鑒謹
奏
輿圖十軸其中鴻纖鉅細悉由
聖祖躬親考據苦心經營至數十年之久方始告成寰㝢
以内地域廣輪之數一展玩間瞭如指掌洵可稱為寶
物允宜什襲珍藏者
同日又
奏為桃汛已過工程平穩仰祈
睿鑒事竊(臣)伏查豫省黃河據管河各官報稱自雍正
六年二月二十五日清明起至三月十六日止黃
沁兩河共長水一尺八寸至三尺五六寸不等今
巳消落一尺八九寸不等雖蘭陽縣北岸耿家寨
大溜北徙變為頂衝以致埽堌漂失并將臨河第
一層越堤堤頂塌陷丈餘(臣)查耿家寨臨河越堤
之北一里許外有二層越堤二層越堤之北二里
許外方是大堤(臣)即商同副河(臣)嵇曾筠將塌䧟
堤頂修築堅實又在於頂衝之處下摟厓埽一路
沉水埽一路已經鑲填簽樁結實水勢上提溜巳
南開而第一層越堤之内搶築裡戧壩臺連釘攔
土排樁一路俾土戧堅實再於第二層越堤加幫
高厚挑挖深濠僃料下等埽一路其大堤業於去
年加高培厚足以捍禦現今險工竝皆搶護無虞
一切堤岸埽壩工程俱各平穩但轉盼伏汛即屆
(臣)仍嚴飭管河各官加謹修防外所有桃汛已過
工程平穩緣由理合恭摺具
奏上慰
聖懷謹
奏
覽奏險工業經保護無虞朕懷深慰仍須督飭各河員
加謹修防毋致稍有懈弛
雍正六年四月十六日河南總督(臣)田文鏡謹
奏為據實奏明仰祈
聖鑒事竊(臣)於雍正五年七月二十二日接到大學士
(臣)張廷玉來字内開原任陜西漢陰縣知縣徐耀
任内有噶世圖題參貪戾一案又有年羹堯續參
虧空一案俱經審實部覆將徐耀擬絞監候因事
在
赦前應俟虧空科斂銀兩完日釋放隨於雍正五年
六月内岳鍾琪以徐耀虧空等項於限内全完題
請開復部議以徐耀係科斂擬絞援
赦之犯不准開復具題奉
旨依議著將徐耀帶來引見隨於六月内引
見徐耀將被參款項含糊辯訴奉
旨交與戶部詳查隨經戶部將被參二案情由查明具
奏七月初十日奉
旨徐耀係不應開復之員朕看其人尚明白可用且經
歷外任多年故宥其前罪著發與河南巡撫田文鏡
先以通判補用若居官果優再行題補同知倘不知
感恩效力盡洗前愆著即題參從重治罪將此情由
張廷玉作字寄與田文鏡知之欽此嗣因歸德府通
判員缺經(臣)於雍正五年九月十六日將徐耀
題請署理如驗其果能勝任再行題請實授奉
旨該部知道欽遵在案(臣)查徐耀仰蒙
皇上洪慈宥其前罪逾格擢用自應感激
天恩洗心滌慮竭誠圖報乃該員甫經抵任(臣)即聞其
居心卑鄙行事乖張(臣)屢行教導竟怙終不悛署
事半年種種劣蹟昭著經(臣)密訪確實復據司道
府揭報實屬下愚不移教無可施似此喪心昧良
之員斷難一日姑容貽誤地方除開列款蹟另疏
題參外理合恭摺
奏明仰祈
聖鑒謹
奏
委係應參劣員宜加倍定擬具奏
同日又
奏為恭謝
天恩事竊查豫省中牟縣所屬之天麻堡至孔家莊止
地勢低窪每遇雨水過多民田間有淹沒且復環
繞城邑一時難以就涸此皆雍正元年陽橋地方
河堤漫溢賈魯河被沙淤塞所致經(臣)委員勘估
確實於雍正五年八月初四日恭摺
奏請動撥耗羨銀一萬二百六十八兩零遴委廳汛
各官恊同該縣領給銀兩雇募人夫將賈魯河挑
穵以資宣洩欽奉
硃批諭旨此議甚好允係應興之役等因欽此(臣)遵即
行令布政司會同管河道動撥銀兩委員疏濬去
後今據該司道詳稱中牟縣應開賈魯河巳於雍
正五年十一月内挑穵完工實動用過銀九千五
百一十九兩零節省銀七百四十八兩零等因到
(臣)又據沿河士民冉克明等環繞(臣)署呈稱欽惟
我
皇上
恩同覆載
德竝生成
俯念稼穡之艱難
垂恤民生之疾苦尤以低窪地畝每至雨水過多不
免淹積
特發帑金募夫挑穵遂使沿河數百餘頃低窪地畝一
旦盡成沃壤即遇雨水過多之歲亦可永免水患
從此水勢暢流億萬年均沾
膏澤黎民樂育千百載共享
昇平矣懇請據詞入
告等情到(臣臣)不敢壅於上
聞理合恭摺代為
奏謝
天恩仰祈
聖鑒謹
奏
果如呈詞所云此番疏濬洵屬有益之舉矣
同日又
奏為仰祈
聖恩特留清勤公正之道員以勷
盛治事竊查河北彰衛懷三府地方遼闊河工緊要若
無道員彈壓料理諸務不免廢弛經(臣)
題請復設河北守道即以恊理河道禮部主事朱藻
題補蒙
皇上俞允准其補授在案該道感激
天恩竭誠圖報自到任迄今一年以來凡於地方事務
河岸工程無不盡心辦理且一塵不染勞怨勿避
公正無私洵稱全璧(臣)實收臂指之助今於雍正
六年四月十二日准吏部咨查得鑲白旗漢軍都
統咨稱原任安徽按察使朱作鼎虧空認還借欠
原任鹽法道孔興璉銀一萬六千兩一案未完銀
七千五百一十六兩零逾限不完請
旨將朱作鼎革職交送刑部照例治罪下欠銀兩著落
伊子通判朱藩守道朱藻俱各解任來京勒限一
年嚴追完結奉
旨依議欽此移咨到(臣臣)隨行布政司行令朱藻解任
歸旗著追在案(臣)查虧空官員現在出仕之子例
應解任著追
功令森嚴(臣)何敢違例瀆請但(臣)思河北道員缺極
其緊要伏汛轉瞬即屆北岸堤埽工程關係運道
民生非可懸缺久待一時難得諳練河務清勤公
正之員膺此重任朱藻一解任如失(臣)之左右手
實有萬不得巳於(臣)心者伏乞
皇上天恩俯念河工重大地方緊要將朱藻仍留河北
道任伊父朱作鼎虧空銀兩准其勒限一年追完
該道自必愈深感激竭力完解倘逾限不完即係
該道辜負
聖恩應聽本旗都統題參照例治罪是否可行伏候
皇上睿裁(臣)不勝感激悚惕之至為此謹
奏
前該旗奏請將朱藻解任勒追朕偶未經意照例允行
隨據吏部開缺業巳降旨依議矣如欲保留在任具疏
題請候朕裁奪以朱作鼎之為人而生如是幹蠱之子
可謂大竒
天道冥默儘有令人不可解處
同日又
奏為欽奉
聖訓據實覆奏事竊(臣)家人齎回(臣)恭報雨澤一摺欽
奉
硃批諭旨覽奏豫省雨澤疊沛及麥禾暢茂情形實屬
可喜可慶者畿内亦然欽此(臣)思雨暘時若皆我
皇上至誠上感淳化下敷所致今查豫省又於本年三
月二十一二十八四月初二十一等日連得時雨
入土自四五寸至八九寸不等通省之中極其調
勻大麥現在收割小麥於四月二十四五亦可刈
穫較之往年更加豐稔至於高糧榖黍以及棉花
芝麻雜糧竝皆十分暢茂遍野如雲童叟歡呼羣
欽奉
硃批諭旨覽奏險工業經保護朕懷深慰仍須督飭各
河員加緊修防毋致少有懈弛欽此(臣)欽承
聖諭敢不謹慎辦理并嚴飭管河各官加緊修防兹臣
聞所有奉到
硃批原摺理合恭繳為此謹
奏
知道了
雍正六年五月初四日河南總督(臣)田文鏡謹
奏為恭報二麥收成分數暨秋禾暢茂情形仰慰
聖懷事竊查豫省二麥現在俱已登場(臣)據開封等八
府暨汝陳等七州并所屬各州縣報稱二麥收成
俱有十分更喜今歲黃河水勢退縮堤内河灘地
畝無一處不加倍收穫所種高糧榖黍以及花豆
雜糧極其暢茂(臣)詢之老農僉云如此豐年從來
未有士農工賈莫不歡呼踴躍咸謂此皆我
皇上至誠格
天大孝格
祖致此
天庥豫省臣民何修何幸而得逢此
盛也所有二麥收成分數暨秋禾暢茂情形理合恭
摺奏
聞謹
奏
二麥收成分數以手加額欣悅覽焉中州咫尺何待卿
言過往使臣早經奏聞矣凡此實由
穹蒼賜福於豫省正當敬承無斁朕深望
上天眷佑生民均如豫省之時和年豐每訓示直省督撫
凡居心行政必求上合
天心庶蒙申錫嘉祉如是降諭不啻再三其不肯欽承莫
能遵循者皆緣朕之德薄未足以化其私衷耳天人交
感之際捷如影響此理甚明且確期共勉之
同日又
奏為恭報得雨日期暨水勢平穩緣由仰祈
聖鑒事竊查豫省今歲雨暘時若年榖順成除二麥收
成分數經(臣)另摺奏
聞外今又據各屬報稱於本年四月二十一二十二二
十九三十等日復得雨澤自四五寸至尺餘不等
通省之中極其調勻土膏無一處不霑渥秋禾無
一處不暢茂戶慶盈寧民情胥悦(臣)得藉以仰慰
聖懷再(臣)伏查豫省黃河自入夏以來水勢竝不加長
即或長水亦止二三寸至七八寸不等隨長隨即
消落一切堤工埽壩俱各平穩至於南北兩岸凡
有形勢緊要應即加修之處俱巳乘時修竣(臣)仍
嚴飭管河各官董率兵夫無分風雨晝夜加意防
護不致稍懈以仰報
天恩於萬一耳所有豫省得雨日期暨水勢平穩緣由
理合恭摺奏
聞謹
奏
河工一事直待秋汛過後方敢釋懷惟應敬謹辦理絲
毫不可懈意且恐今歲雨水過多尤宜預為防愼
雍正六年五月二十八日河南總督(臣)田文鏡謹
奏為恭報晴雨日期暨汛水平穩緣由仰祈
聖鑒事竊查豫省自本年四月二十八日以後雨水不
免稍多(臣)恐民間堆積在場未經曬打之麥被雨
淋濕隨即深自修省并飭令雨多之州縣竭誠祈
禱外兹據各屬報稱自五月十一日起天氣豁然
晴霽取視麥穗尚無損傷現據農民乘時曬打俱
已收藏目今連日晴霽不特麥可盡曬而秋禾亦
無不倍加滋長等情到(臣)此皆仰蒙我
皇上至誠感孚
天
祖默佑之所致也再(臣)伏查豫省黃河水勢自入夏以來
長水自五六寸起至三四尺不等旋即消落總因
飭管河各官無分風雨晝夜董率兵夫加意防護
以期仰報
天恩於萬一耳所有豫省晴雨日期并汛水平稳緣由
理合恭摺奏
聞謹
奏
朕觀今年景象惟恐雨水過多以故日夜憂虞莫置幸
歲巳過半節屆仲夏膏澤甚屬均調第此後自伏迄秋
晴雨若何未敢預必耳
同日又
奏為恭報動存耗羨銀兩數目仰祈
聖鑒事竊(臣)伏查豫省自雍正二年起至雍正四年所
有收過各年耗羨銀兩并動支數目業經(臣)節次
恭摺奏
聞兹據布政使費金吾造冊詳報内開雍正五年分原
貯司庫各年耗羨共銀三十六萬三千七百三十
兩零又自雍正五年正月起至年終止新收過各
年耗羨并歸還原款共銀四十三萬九百六十八
兩零新舊二項共銀七十九萬四千六百九十八
兩零内除起解各部添平案飯等銀暨布政使詳
明(臣)衙門存案動支過各官養廉并各項應需銀
共二十九萬四千二百七十六兩零實在貯存司
庫各年新舊耗羡共銀五十萬四百二十一兩零
所有雍正五年分貯存動支過新舊耗羨銀兩年
款數目理合恭繕細摺一併據實奏
聞謹
奏
卿諸凡料理悉屬井井所報銀兩數目知道了但耗羨
儲蓄如許之多於國於民兩俱無益當思於地方公務
濟用不令積聚盈溢方是或加恩官吏以奬清廉或施
惠窮黎以紓疾苦均無不可卿其周詳籌計具奏以聞
今用卿為河東總督東撫塞楞額巳命卸任赴京矣伊
兩次所奏之摺并朕硃批諭旨發來卿看内有應行事
件庶便斟酌辦理
硃批諭旨卷一百二十六之十二
欽定四庫全書
硃批諭旨卷一百二十六之十三
硃批田文鏡奏摺
雍正六年六月二十一日河東總督(臣)田文鏡謹
奏為微(臣)恭受
天恩奏請
聖訓事竊(臣)一介庸愚至微極賤蒙
皇上天恩簡授巡撫復加總督統轄全豫文武軍民榮
莫榮於此矣重莫重於此矣(臣)方深蚊䖟負山商
蚷馳河之懼幸蒙
皇上恩深教訓一切事宜
天恩外所有(臣)總督任内應行辦理事件現在次第詳
悉舉行竭誠圖報但(臣)伏查山東一省濱臨渤海
幅員遼闊久無總督事屬創始與他省舊設有總
督者不同一切事務既無文卷又無吏書而且傳
若浼嫉惡如仇執法極嚴奉公惟謹情面絶無瞻
顧毫髮不敢徇容初蒙
者如何而能使之吏畏民懷如何而能使之風移
俗易不敢不敬為
皇上預陳之仰祈
聖訓者也況(臣)質本愚蒙才同楶梲管理兩省封疆總
督之責任固同仍兼一省巡撫惟(臣)之仔肩獨重
在豫且兼督河道在東又首重海邦雖
庸不知所出如何巡警而使海氛永消無慮如何
不可不加誠求然而千里關山既慮鞭長莫及微
陛辭赴任得蒙
之怨尤蒋大年人明白沉静而秉質稍弱蒋嘉年
人強幹敏捷而才華稍露但俱係青年經(臣)教訓
有素堪供驅策理合一併
總督中軍例係副將(臣)蒙
皇上天恩授為兵部尚書總督河南因係一省未敢奏
聖恩授為河東總督管理兩省似應與别省總督一例
改設副將以昭體統查得中軍遊擊張孟儀才守
兼優騎射嫺熟整頓營伍約束兵丁井井有條洵
題請補授(臣)未敢冒昧一併恭請
訓旨施行(臣)不勝激切悚懼之至為此謹
奏
覽
同日又
奏為
聖治淳熙化及愚夫愚婦據實奏
聞事竊照羣黎徧德淳風自有所由路不拾遺治道從
来稱盛我
皇上
德隆堯舜
治邁羲農
天以景星甘露著其祥地以海晏河清呈其瑞鹽泉自湧
嘉榖頻登而且孝子節婦歲舉而請
旌者接踵而出言坊行表覈實而奏薦者實繁有徒
固已從古希聞於
今獨盛矣乃有義行出自愚夫清操成於貧婦如河
南府孟津縣天平街住民翟世有同妻徐氏者雍
正六年四月初三日有陜西三原縣人秦泰擕銀
一百七十兩至孟津縣販買棉花行至宋家山地
方將銀遺失在路翟世有赴地耕作見而拾獲欲
俟原主尋至給還在地守候一日無人找尋將銀
擕歸告知伊妻徐氏氏亦甘守清貧勸夫給還至
次日秦泰貼招找尋如有拾獲肯還者願與均分
翟世有見招揭投鄉地將秦泰領至其家問明封
記分兩與所拾之銀悉相符合即將原銀點還秦
泰令其照招均分世有堅辭不允秦泰又以六十
金相謝世有固不肯收受秦泰亦不肯取回以致
鄉地報縣該縣知縣陳永正𫝊問明確因翟世有
業由耕鑿家本貧寒乃能拾金完璧却贈全操其
妻徐氏亦能同甘清苦贊成義舉事出難能洵屬
罕見詳報到(臣臣)隨贈以士女淳良扁額給銀五
十兩使翟世有具領以彰
聖化以表淳風併飭布政司通行曉諭使人人則效處
處觀摩仍飭該縣立碑𫝊後以示鼓勵在案(臣)因
事屬小民細行從無題逹之例不敢冒昧具
題謹繕摺奏
聞謹
奏
小民慕義乃屬可嘉可喜之事有旨諭部矣
同日又
奏為據實覆奏仰祈
睿鑒事竊(臣)家人齎回(臣)恭報二麥收成分數一摺欽
奉
硃批諭旨二麥收成分數以手加額欣悦覽焉中州咫
尺何待卿言過往使臣早經奏聞矣凡此實由
穹蒼賜福於豫省正當敬承無斁朕深望
上天眷佑生民均如豫省之時和年豐每訓示直省督撫
凡居心行政必求上合
天心庶蒙申錫嘉祉如是降諭不啻再三其不肯欽承莫
能遵循者皆緣朕之德薄未足以化其私衷耳天人
交感之際捷如影響此理甚明且確期共勉之欽此
(臣)查豫省連年大有人民樂育此皆我
諭旨不覺血淚霑襟為臣子者至上負
君恩仰累
硃批諭旨河工一事直待秋汛過後方敢釋懷惟敬謹
辦理絲毫不可懈意且恐今歲雨水過多尤宜預為
防慎欽此伏查豫省黃河自五月十七日據陜西寧
夏府具報長水四尺(臣)即飛飭各屬小心巡防嗣
據管河各官報稱上流雖報長水而豫河中泓刷
深下流低溜随長随落竝未出槽各處支河亦皆
至於民間旱地所種穀黍高糧以及花豆雜糧俱
皆次第成實不甚需雨農民父老羣稱從未見今
歲秋成之盛惟水田早稻穗巳出齊晚稻尚在暢
發頗需雨澤據各屬報稱六月初六初九十四二
十等日得雨霑足收成在望各處市集糧價甚平
睿鑒謹
奏
覽
雍正六年七月十一日河東總督(臣)田文鏡謹
奏為遵
旨密奏仰祈
聖鑒事竊(臣)伏查社倉積榖一項原以接濟民食誠為
有裨民生之事惟在地方官奉行得法身先倡捐
勸令紳衿富民不拘升斗使其出諸情願樂輸毫
無勉強勒取之事遴選身家殷實平素取重於鄉
黨者為之正副社長以司其典守董其出納地方
官在任則按簿稽查去任則移交清楚則聖賢經
費之事洵不難為豈可甘心譲美古人自居庸碌
(臣)每以此勸諭各屬各屬遵行有年官民俱曉此
法除舊管雍正四年分通省共捐貯穀麥豆一十
四萬四千二百八十四石零經(臣)具摺奏
聞外今據布政使費金吾查據開封等八府汝陳等七
州所屬州縣彙報雍正五年分新收捐穀六千五
百二十六石零高糧八石麥一十六石零豆十石
零息穀三千九百六十石零以上穀高糧麥豆共
一萬五百二十一石零開除一件為請
旨事案内磁州捐穀四百三十二石零止新收九千八
十九石零實在新舊二項共一十五萬四千三百
七十三石零從此年復一年愈積愈多民食有賴
通省人民莫不共仰
聖德於無疆均沐
皇仁於靡既矣至於雍正六年秋收後勸捐穀石俟捐
有成數容(臣)查明再行繕摺奏
聞為此謹
奏
通計直隸各省中能體朕意如式遵行者不可多得卿
宜勉為之
同日又
奏為欽奉
聖訓據實覆奏事竊(臣)於雍正六年六月十九日奉到
皇上發下管理淮安宿遷關務(臣)年希堯奏摺一件繪
圖一封欽奉
硃批諭旨命(臣)竭力整理欽此(臣)查盗犯張大金棍等
在江南桃源縣越獄逃入豫省(臣)接准漕(臣)張大
有咨随即轉飭所屬文武協力查拏懸賞務獲於
雍正六年三月初一日在南陽縣東荒僻路地方
將張二金棍拏獲張大金棍逃走飛鞭亂打官役
不敢近前博望驛塘兵張起龍匹馬彎弓趕賊二
十餘里共發七箭連中六箭始將張大金棍拏獲
交南陽縣轉解江南竝非漕(臣)張大有所差之千
總吳俊拏獲也至於年希堯摺内所稱直隷東明
縣邑界俱沿河一帶與直隸之長垣縣山東之曹
州曹縣暨河南之祥符縣壤地交錯每每境内竊
發則逸往境外此省擒捕則逃之彼省若軰得以
肆行無忌等語臣查一省有一省之交界即一府
一州一縣亦莫不有一府一州一縣之交界而匪
類住居交界之處此拏入彼藏匿彼拏入此潛蹤
誠難捕獲但(臣)細閱繪圖豫省之祥符縣山東之
曹州曹縣與直隷之東明縣長垣縣交界之處中
界黃河地方遼闊抑且犬牙相錯難以歸併一處
管轄(臣)查直隷之開州長垣縣東明縣與夫山東
之曹州曹縣雖素稱多盗然不盡聚於臨界之處
亦屬四散於一州一之間若各省之督撫稽查
保甲甚嚴各省之州縣奉行保甲甚力則本境尚
不能容身安能逃蔵外省若此省力行保甲而彼
省徒事虚文或并虚文而亦不設則此省稽查之
下所不能容者有不盡向彼省而逃蔵盗將視不
行保甲之處為樂土矣豈特交界之盗竄逸甚便
乎(臣)恐遠方之盗且接武而来也伏查雍正四年
二月十一日奉
上諭嗣後交界地方失事探實贓盗之處無論隔縣隔
府隔省一面差役執持印票即行密拏一面移文關
會拏獲之後仍報明所該管地方官添差移觧各該
有司務須協力稽查使姦究無可潛藏以副朕息盗
安民至意欽此仰見我
皇上至聖至明訓飭捕盗之法盡美盡善倘大小臣工
俱能欽遵
諭旨何患黠盗之遠逸又何患疆界之交錯哉今既奉
有即行密拏之
諭旨而捕役仍不敢越界密拏者盖慮姦徒之刦奪也
姦徒之敢於刦奪人犯者仍由於地方官之不能
嚴禁約束也彼其膜視隔屬之盗案曲庇境内之
人民成見横據胸中往往因拒捕刦犯而致成人
命迨隣境差役復回夲縣禀官關拏兇犯而彼處
地方官仍視為無關緊要并且抗不發人審究捏
逃捏病捏故無所不至屢次申詳督撫咨提比比
而是是以姦徒得恃以肆行盗賊得藉以潛聚也
(臣)請嗣後如有隔属遵
旨密拏賊盗而彼處有縱令刦奪徇庇不觧者即許拏
盗之地方官詳明夲省督撫移咨彼省該管督撫
會疏題參將縱刦庇盗之地方官摘印解任該管
之鄉地保鄰嚴拿法究俟此案盗犯全獲審明題
結之日方准將解任之員出具賢否考語題請開
復庶幾地方官有所畏懼則必約束於平日而姦
徒黠盗亦失所倚恃矣是否可行伏候
皇上睿裁批示容(臣)繕疏具
題所有奉到年希堯原摺一件繪圖一封理合恭繳
謹
奏
覽奏甚為嘉悅如此立法庶幾可杜隔省膜視之弊具
疏題請可也
同日又
奏為欽奉
聖訓據實覆奏事竊(臣)家人齎回(臣)恭報動存耗羡銀
兩摺内欽奉
諭旨卿諸凡料理悉屬井井所報銀兩數目知道了但
耗羡儲蓄如許之多於國於民兩俱無益當思於地
方公務濟用不令積聚盈溢方是或加恩官吏以奬
清廉或施惠窮黎以紓疾苦均無不可卿其周詳籌
計具奏以聞欽此(臣)查豫省各年新舊耗羡貯有五
十萬兩之多此皆我
皇上聖德格
天連年雨暘時若百穀豐登小民争先完納正賦通省錢
糧雍正四年五年俱於奏銷前盡數全完觧司有
正糧即有耗羨是以積有五十萬兩之數(臣)查耗
羨未歸公之時原係各州縣所得各上司因其得
有耗羨於餽送節禮之外恣意勒索藉名派捐不
但州縣分文不得入巳往往所入不敷所出遂至
虧空正項糶賣倉穀無所不至及至地方一有公
務仍派里民小民受累此耗羨未歸公之情弊也
自耗羨歸公之後各上司俱得有足用養廉不敢
向州縣勒索派捐各州縣亦俱得有足用飬廉反
得實在歸已日用既足又不至虧動正項錢糧倉
穀至於一切公事俱經(臣)一面奏
積聚盈溢之
諭旨仰見
皇上至聖至明之
睿訓極公極大之
天懷但(臣)查大小官吏養廉俱各足用又蒙
皇上天恩自知州以下已經加增州同以下又皆准給
已無庸再請
加恩矣至於加恩黎庶必須出之有名或偶遇水旱不
致成災者自當奏請動支耗羨量為賑恤乃近今
豫省連歲豐收民康物阜家給戶足在百姓又無
藉於
賜恩也(臣)查司庫耗羨雖有此數然應用之項亦多豫
省各府州縣城垣惟因昇平日久不無殘缺(臣)撫
豫以来其少有殘缺者飭令各地方官捐資修整
至於塌卸過多地方官力不能修者槩令布政司
行查委官勘估意欲奏請
皇上動支耗羡修築惟因幅員遼闊勘估需時又往年
耗羡積貯不多不敢冒昧舉動現在經司詳委熟
諳工程之員分頭勘估就緒大約需銀不下七八
萬兩俟布政司詳到(臣)即當核實奏
聞此一項也再欽奉
諭旨現在挑選兵丁二千名教習車法(臣)已經
奏明計兵丁行装安家約得七萬二千餘兩此一項
也又欽奉
諭旨預備營馬三千匹雖奉
旨著動正項錢糧但將来觧赴西安除動用正項外人
工飯食往返盤纏亦不無所費此一項也又豫省
按察司司獄自明季以来即無監房無從查考凡
觧審人犯俱寄祥符縣監羈禁殊為未便(臣)現在
飭司勘估蓋造按察司獄大約需費七千餘兩俟
布政司詳到(臣)即核實奏
聞此一項也又查豫省文風日盛讀書士子日多每科
鄉試貢院坐號不敷俱蓋席棚補足既難防閑更
虞火燭查貢院前有現成隙地略將頭門二門䟎
移開闊便可添蓋二三千間號房永遠免搭席棚
浩費正供(臣)現在飭司勘估俟詳到日(臣)再行核
實奏
聞當動用耗羡約得七八千兩此一項也再(臣)標與南
北兩鎮馬步兵丁雖器械旗幟俱經製備完足而
盔甲鍋帳鳥鎗不無缺損短少皆應修整添補(臣)
久經行查確數飭令布政司確估大約所費又不
下數千兩俟請到亦當核實奏
聞此一項也再各州縣大小水利每年俱當疏濬深通
其河身淺窄民力易舉者(臣)每年於農隙之時飭
令地方官督催令民間自行挑挖至於各處大河
沙淤土淺之處工費頗繁民間力所不能者奏請
聖恩動支耗羡以為挑河工食器械之需雖年年疏濬
為費無多亦必須動用銀兩此一項也除此數項
之外司庫所貯耗羡已屬無多(臣)又以為此項耗
羡俱随正糧完解如每年春秋二季麥穀豐收則
民樂輸將耗羡亦有積貯萬一年歲偶歉現年錢
糧或蠲免或停徵則正項不完耗羡無出而各官
養廉仍應照數支給地方公務仍應逐一辦理況
或請
旨賑恤此時自當
賜恩於民不無所費則夲年之耗羡既不能如數觧司
堯舜斷無水旱不時之事然而經
國久遠之道(臣)敢不鰓鰓過慮預為綢繆此司庫耗
羡之不可不存留者也又奉
硃批諭旨今用卿為河東總督東撫塞楞額巳命卸任
赴京矣伊兩次所奏之摺并朕硃批諭旨發来卿看
内有應行事件庶便斟酌辦理欽此(臣)伏讀原任山
日期摺内欽奉
硃批諭旨朕觀今年景象惟恐雨水過多以故日夜憂
虞莫置幸歲巳過半節届仲夏膏澤甚屬均調第不
知此後自伏迄秋晴雨若何未敢預料耳欽此(臣)伏
查豫省於六月初六初九十四二十等日得雨之
後又於七月初五六等日據各屬具報得雨入土
二三四寸不等各種早晚秋糧俱已堅好穎栗以
後竟可不需雨澤早熟者巳經刈穫登場且有向
市中糶賣遲熟者已可陸續收割詢之農民僉云
二十餘年未見有此百穀俱熟十二分豐稔之年
景(臣)俟各屬將收穫緣由報齊之日即當查明確
實分數恭摺奏
聞至於黃河伏汛巳過據各屬具報随長随落俱各相
抵竝未出槽各處支河亦未入水堤埽平稳即最
險之耿家寨口連日形勢頓變溜走中泓南灘漸
巳刷去北岸壩根一帶已長新淤壩基已經立稳
可資保守(臣)查此處水口直當頂衝人力所不能
捍禦忽而大溜南遷北壩新淤此非
神靈默佑不能至此皆我
皇上至誠感召之所致也今已入秋汛十日(臣)又嚴飭
管河各官督率兵夫日夜加謹廵防務求安瀾循
奏所有奉到微(臣)原摺并山東撫(臣)塞楞額奏摺三
封一併恭繳為此謹
奏
覽
雍正六年八月初四日河東總督(臣)田文鏡謹
奏為恭謝
天恩事雍正六年七月十三日(臣)齎摺家人回豫敬捧
皇上賜(臣)大紅線纓凉帽一頂上綴東珠一顆金纍絲
花圓盒一箇象牙雕花圓盒一箇到(臣臣)當即出
郊跪迎至署恭設香案望
闕叩頭謝
恩祗領訖欽惟我
皇上德冠百王
光昭四表萬宇廣帡幪之大莫不戴
聖以輸誠
九重開天日之華莫不望陽而傾志盖金追玉琢章相
備至美於
深宫圭潔璋純
聞望自為綱於率土乃
恩多下逮
澤必旁敷
尚方之珍寳頻頒邀殊榮於章甫
御苑之芬芳廣被等麗製於璿璣受
寵若驚感
恩圖報惟舉頭如見凛咫尺於業業兢兢瀝膽同懸矢
珠環於生生世世耳為此謹
奏
朕之錫予便蕃祇以鼓勵卿忠誠報效之志覽奏謝矣
同日又
奏為恭報豫省秋禾收成分數事竊照豫省今年秋
禾長茂結實情形經(臣)節次奏
聞今據開封等八府汝陳等七州所屬祥符等一百一
州縣報稱民間高糧黍穀芝麻黃黑菉豆等項悉
行收穫登場幸值天氣連日晴霽俱經曬晾收貯
不論地之高下河灘山隴俱有十分收成且穗長
實大粒粒如珠顆顆似玉現在百室盈寧白叟黃
童莫不歡呼載道共慶年豐等情到(臣)此皆我
皇上至誠格
天大孝格
祖得以仰邀
天
祖之默佑俾全豫臣民際此萬寳告成年書大有之盛也
所有豫省十分收成分數(臣)已核實理合奏
聞再查豫省雨澤自七月初五六等日得雨日期經(臣)
奏
聞外今又據各屬報稱七月十六十七二十等日得雨
霑足農民盡稱得此時雨地盡可以耕犁種麥十
分慶幸合併奏
聞仰慰
聖懷謹
奏
朕惟額手為中州赤子稱慶而已慰悦之懷筆何能宣
同日又
奏為恭奏東省秋禾收成分數事竊(臣)仰蒙
聖恩授為河東總督一切地方政務現在次第舉行外
(臣)行查東省秋禾收成分數因相去頗遠未能一
時周知今止據兖州府屬并曹州濟寧州所屬各
州縣陸續報到今歲秋禾收成俱有八分九分不
南府属之鄒平齊河禹城商河陵縣兖州府屬之
積窪下地畝被淹臣随即飛飭山東布政司委員
確勘果否成災仍將被水之民加意撫恤毋致失
所去後應俟委員勘確到日臣自當會同山東撫
臣酌量料理但臣查得山東地方窪地甚多略經
時雨易至積水是以東省人民秋禾多種高糧高
及至勘不成災撫臣亦不題報竟沿為陋例七月
二十九日據布政使費金吾禀稱高糧已經收穫
有七八分稻穀巳黃自四五分至七八分不等棉
聖懷者也又於七月二十四日據山東布政司詳報沂
州協力撲滅勿使蔓延貽害在案以上被水被蝗
兩案容俟布政司勘捕詳覆到日(臣)再詳悉奏
聞所有據報情由理合先行具
奏伏祈
睿鑒謹
奏
覽
同日又
奏為恭奏豫省黃河秋汛水勢情形及中泓刷深丈
尺仰慰
聖懷事竊查豫省黃河關係運道民生仰蒙
皇上睿慮周詳
指授方略機宜連年發帑修築又蒙
皇上聖德昭格
上天
聖祖暨
河神默佑循軌安瀾堤埽鞏固至今歲而愈顯
神功從来在河灘地上播種者麥則偶然得收秋則
難免淹及今歲則二麥大收於春時百穀大收於
秋日詢之土人羣稱難得且灘地穀麥不收則巳
收必加倍於他處者盖因土膏肥澤故也此一異
也彼最險之耿家水口係全河大溜頂衝(臣)每為
伏秋兩汛擔慮飭令多撥夫料加謹防護但大溜
直逼堤根日夜搜剔以致埽壩虚鬆不時蟄䧟實
屬人力難為乃忽而溜走中泓刷去南灘淤起北
岸而壩基得以立稳以保無虞此又一異也今入
秋汛已逾一月查各屬報到水勢長落情形除從
前随長随落相抵外近来數日有落無長不但竝
未出槽流入各處支河且查據管河道祝兆鵬河
北道朱藻報稱黃河中泓南岸西自滎澤縣起東
至虞城縣止北岸西自武陟縣起東至儀封縣止
有刷深六七尺八九尺不等者有刷深二三四丈
不等者兩崖高出水面有四五尺不等者有六七
尺不等者總之較雍正五年中泓更刷深一二三
四尺不等兩崖更高出水面一二尺至二尺四五
寸不等人人稱為從来未見處處稱為從来未聞
惟
大聖人在上大其懷柔之典致此允翕之休與河清大
瑞無異豫省臣民仰覩
嘉祥謳歌
聖德洵頌禱之文所莫能殚述者也理合繕摺奏
聞仰慰
聖懷謹
奏
河流順軌實由
天
祖之錫福何可歸美於朕至如簡命得人之功朕亦不辭
也覽奏嘉悦慶幸之懷洵非楮穎所能形容者惟與卿
期加勉加慎以保厥終耳
同日又
奏為欽奉
聖訓據實覆奏事雍正六年七月十三日(臣)家人齎回
(臣)
奏請
聖訓摺内欽奉
硃批諭旨卿在豫省數年諸事留心諳練若止令督理
一省事務尚恐不足展布底藴而并無以罄竭報效
之志豫省諸凡甫經就緒若一旦遷移他往既恐部
下官民不遵約束且念中州要地接壤都畿倘後来
者不克勝任卿費數年心力經營措置殊属可惜朕
再四思維方申此命卿其以理豫省之心兼理東省
可也勉之欽此伏念豫省東省總屬
皇上封疆(臣)敢不竭盡血誠料理但(臣)才質庸愚駐劄
豫省待罪五年至今毫無報稱雖蒙
聖諭豫省諸凡就緒而自(臣)視之實無一事敢以自信
而自安況東省之遠隔乎(臣)不知將来何以報效
方不負
皇上殊恩也又奉
諭旨如有遲滯阻隔何難審度機宜奏請疏通欽此(臣)
自當逐事次第料理凡有應疏通處遵
旨敬謹
奏請又奉
諭旨風行草偃乃自然之理然從古哲后名臣敷宣教
化未有不先難而後獲者庸碌之軰烏能解此第今
日東省非豫省初創可比孰無耳目豈有不甘為包
拯屬吏部民之人乎卿但一秉初心行去朕自如前
與卿做主凡為大吏者能全朕用人顔面則朕自能
令天下後世灼見卿等之忠藎君臣期共勉之又奉
諭旨欲速則不達安可期效於旦夕耶欽此(臣)跪讀之
下不覺失聲飲泣(臣)賦性愚魯又無學問但知事
之不悖於理不礙於公者即屬當行之事毅然行
之而不顧初不敢因人之喜怒而有所趨避也(臣)
嘗謂人私心一起則見理不明見理不明則所行
多謬瞻顧避忌與夫市惠邀名皆私心也有一於
此雖聰明伶俐之人更多錯誤(臣)之敢於孤行獨
往者(臣)心中惟知戴有
皇上其他皆非(臣)所知也數年以来若非
皇上天恩為(臣)做主(臣)亦早巳為衆人所排擊而擠陷
之矣安能復望今日哉(臣)之身家性命毫無所顧
而
皇上之天顔如
乾儀日彩(臣)若稍不敬慎冒瀆
天威(臣)罪莫逭(臣)敢不殫心竭誠以仰報
天恩耶又奉
諭旨卿之念慮精白朕實見信又奉
諭旨君臣一德一心未有不能辦理之事況
昊天
聖祖昭昭在上自必垂憐賜佑也欽此仰見我
皇上至誠格
天大孝格
祖
上天
聖祖為
皇上垂庥錫慶普天下大小臣民皆蒙
福佑矣又奉
諭旨如費金吾唐綏祖正因念及於斯始行調用東省
也以此類推兩省官員無論大小均可互調將深足
倚信者置之稍遠未及試驗者反宜移之就近其教
而不改下愚之流仍勿姑寬不半載後可冀規模粗
定豈似當日到豫之初通省官民茫然一無識别之
比乎欽此(臣)何人斯得沐
聖教至此費金吾才識練達人亦持重唐綏祖聰明敏
捷辦事甚勤今蒙
皇上一調為山東布政使一陞為山東濟東道仰見
至聖至明
睿謨允協(臣)亦深受
旨酌其人地之宜陸續題請調補又奉
諭旨假使朕不知卿卿不知朕應須覿面訓諭若云久
違五載依朕觀之歲月雖多未曾相離寸步也此来
非但僕僕往返無益到京又不免躭延數日至速亦
需兩閱月方能旋署新任事繁正資料理寧容曠廢
況實無可訓諭卿者諸凡奏請摺夲俱堪達意奚庸
面言始悉耶三二年間東省吏治亦如豫省就緒然
後召卿入朝我君臣會晤未晚至於山左地方應於
何時親詣察視一切臨期具題請旨岳濬少年老成
資質聰明立志尤為可取毫無童騃紈絝習氣將来
期望成就大器朕經再三教誨命伊請益於卿卿當
待如至親子弟盡心勖勉以玉成之諒伊奉朕訓旨
將必虚心聽受和衷共濟其於莅政臨民如猶克稱
職行即實授斯任矣再者岳含竒亦經調用山左不
過庸常之器相貎儀表初見甚可觀及擢授總兵於
臨請訓旨應對之際殊覺才具平平然取其居心頗
好究不失為誠實出力之人兗鎮堪供厥職卿更加
試看自悉欽此(臣)雖遠在豫省實屬
天顔咫尺且蒙
聖訓周詳無微不到似可無庸趨赴
闕廷但(臣)犬馬戀
主微忱與夫必得跪聆
聖訓面加指示愚見如赤子之依慈母蒙童之望明師
中心自有不可解者今蒙
聖訓凡地方之事(臣)自當遵
旨分别摺奏具本仰請
訓示者也至於山東雖與豫省接壤然相去甚遠(臣)自
當親往察視但此時正值秋汛況新經奉
皇上簡拔訓誨自然成
國家大器將来同寅協恭實(臣)之幸也兗州總兵(臣)
岳含竒(臣)素所未知近日連接該鎮公文觀其辦
事亦似誠實謹慎者(臣)自當遵
旨再加試看也又奉
諭旨所見甚是已諭部矣欽此(臣)巳接准部文行令蒋
諭旨命卿督豫時即當題請改設者張孟儀既如是賢
能稱職以之題補允屬人缺相宜欽此(臣)已遵
旨具題矣又於(臣)覆
奏二麥收成分數摺内欽奉
諭旨果如卿言他省云胡不盡然耶近有通飭諭旨甚
明實出朕本諸天良之論若云與朕無涉亦非第功
過不相抵耳必直省悉皆如是普徧豐亨卿此聖敬
格
天一語庶幾居之無愧否則方將抱歉未遑聖之一字何
以克當欽此(臣)跪讀之下仰見我
皇上聖德撝謙實千古聖帝明王所未有(臣)雖未讀古
書然於唐虞三代典謨風雅之中求之不自掩其
過者有之不自居其功者有之而欲如我
諭旨自蒙
上天鑒佑勉之勉之又奉
諭旨以手加額覽焉又奉
聞外山東秋收亦巳行查又遍加詢問俱稱與豫省無
異俟各屬報到(臣)亦當奏
奏翟世有拾金還主摺内欽奉
諭旨小民慕義乃屬可嘉可喜之事有旨諭部矣欽此
(臣)巳接准部咨大張告示宣布
皇仁使河東兩省人民咸知感奮效法以成一道同風
之治今又於雍正六年七月初三日據歸德府詳
報商邱縣丁家道口賣麫貧人陳懷金於四月十
四日拾江南洋客王盛之銀二十四兩八錢銀主
找尋陳懷金問明銀色數目相符全數送還力辭
酬謝等因到(臣)其所拾銀兩雖無翟世有之多然
而貧民還金之義則一也仰見
聞所有奉到
硃批原摺理合恭繳謹
奏
覽
同日又
奏為欽奉
聖訓據實覆奏事雍正六年八月初二日(臣)家人齎回
(臣)覆
奏恭報動用耗羨銀兩摺内欽奉
諭旨自朕踐阼以来此舉實屬善政今各省悉皆仿效
而為矣但若稍涉不公不洽則亦不可以行也又奉
諭旨議論可謂是當之至以上數項皆地方要務亟應
辦理者卿權其輕重緩急一面奏聞一面次第舉行
欽此(臣)自當凛遵
聖訓悉秉至公務求至洽使行之無弊官民各受其益
至於(臣)奏請修城等項公事更當遵
旨權其輕重緩急繕摺奏
聞次第舉行必令公事悉經辦理而公帑仍復充盈方
為上下各足内外兼濟以盡(臣)職也又於臣密
奏社倉穀石摺内欽奉
諭旨通計直隸各省中能體朕意如式遵行者不可多
得卿宜勉為之欽此(臣)賦性庸愚事事仰體
硃批諭旨理合繕摺覆
奏仰祈
睿鑒謹
奏
覽
奏為奏
聞事(臣)竊聞山東濱州地方舊有董姓人家自恃族
衆丁強習為竊盗近年以来雖聞頗知歛迹不
似當年之肆行無忌而習氣恐未盡除若得地
方嚴加懲戒務令革面洗心均為
聖世良民地方亦悉享寧謐之福矣伏祈
睿鑒(臣)謹
奏
董姓一家聞自前明以来久積穢行其宗族中不乏衣
冠人物而乃暗為寡廉鮮恥干犯功令之事竟習以為
常斯言非出自無稽宵小之口似乎確鑿不誣卿其加
意精詳體訪如得有實據徐徐設法懲治鋤莠淨盡斯
良苖滋長也朕恐風聲洩漏未經更諭一人密之
雍正六年九月初八日河東總督(臣)田文鏡謹
奏為欽奉
諭旨據實覆奏事雍正六年八月二十四日(臣)齎摺家
人回豫奉到
皇上硃批摺奏山東濱州地方董姓一事(臣)跪讀
諭旨當即欽遵密行訪察務期必得實據然後徐徐設
縣南三十里有一弔莊徐秀家嘗有一起来歷不
明之人往来不定有青州府益都縣人高擇善即
徐秀家所住之人朝散夜聚不知所為何事禾見
聘娶竟有草泊吳應元送婦女登門等情由飛咨
署山東撫(臣)岳濬并檄行山東布按二司密行查
拏去後復據山東署按察使梅廷對詳稱高密縣
拏獲高擇善徐秀徐明王福臣徐臣供出教首牛
三花子諸城縣拏獲楊文邱志柱供出教首牛三
花拉即牛三花子又拏獲牛三花拉之妻孫氏女
小兌姐雇工婦張氏據小兌姐供出牛三花拉名
呌牛見德是兗州府東平州人莒州拏獲譚標譚
道德譚禄德安丘縣拏獲范文信高密縣拏獲張
華商朱相卿供出牛三花拉賈得志二人為首現
獲各犯或供係三元會空字教或供牛三花子戴
五福冠穿青偏衫能發表牒超度人祖宗或供牛
三花子能持正空家鄉無生父母現在如来彌勒
花子等務獲根究夥黨盡弋無遺在案俟拏獲之
日另行奏
聞再(臣)又訪有濟寧州惡棍王奎文聊城縣惡棍回子
蒋三范縣衿棍李曰蓮東平州積賊劉鐸劣監呂
二拗子嘉祥縣衿棍黃公弼等俱行山東布按二
司查拏審解在案再東省文武大小屬員除訪有
劣蹟昭著難以姑容者另疏糾參外其餘俱自(臣)
任事之後情願改過自新應再密加廉察如徒託
空言仍不悛改再行糾參合并
奏明伏乞
皇上睿鑒施行謹
奏
覽奏知道了所參陳謨允當之極
同日又
奏為直陳歸充公用之非宜仰祈
睿鑒事竊照
國家取民有制而臣子事
君有道食
君之禄而恣其貪黷以剥民固為不可潔已之身而盡
其所取以奉
上尤屬非宜(臣)見督撫大臣每以從前歴任相沿之積
弊數十年未革之陋規不問其取之義與不義惟
知矯廉邀譽槩為奏請歸公以充公用更有本係
一已之婪贓巳收入槖又恐敗露不敢私吞不得
已而奏請歸公以蓋前愆則是諸臣欲博已之清
名欲逃已之貪欵而悉舉而歸之於
皇上(臣)恐敬
君愛
君者當不如是也(臣)蒙
聖恩畀以總督河東重任
命下之日即聞山東大小各官驚惶無措(臣)不得已而
開以自首之門許以自新之路聞濟東道衙門所
得驛站陋規又為署撫(臣)岳濬奏請歸公矣兹據
山東督糧道魯國華首出所收東省漕糧項下各
州縣每年送糧道公用銀一萬四千五百六十八
兩又随封銀一千四百五十六兩八錢倉糧項下
各州縣每年送糧道公用銀一千七百二十兩歴
来各州縣舊有准支盤費脚價公費銀一千七百
三兩零以上四項共銀一萬九千四百四十八兩
零查糧道魯國華所開單内每年解送總漕公用
養廉等項銀共五千四百四十兩巡撫公用等項
銀共三千三百三十六兩倉場總督滿漢二員共
銀四百八十兩今年未收止收随封門禮共銀五
十六兩坐糧廳滿漢二員共銀八十兩去年今年
俱未收各筆帖式共銀九十六兩各吏書銀一百
兩滿漢戶科滿漢戶部司官共銀二百八十一兩
零該道衙門心紅紙張銀三百兩又倉糧每年呈
報四季巡環送總漕巡撫布政司戶部戶科倉場
各衙門書辦共銀三百二兩又戶部銀六百兩内
四百兩係起批觧送又戶科銀一百二十兩又起
解倉項錢糧送戶部飯銀三百五十兩又實用部
費銀六百兩以上共用銀一萬二千一百四十一
兩零實餘剰銀七千三百六兩零留作糧道養廉
查東省惟驛道糧道兩官從前未曾議給養廉任
其濫收各屬陋規以作養廉又查豫省道員每員
止給養廉銀三千兩已足敷用而東省道員每員
給養廉銀六千兩竟逾一倍原屬過多今糧道魯
國華不敢復行收受陋規請照各道之例每年赴
司具領養廉銀六十兩并請行令布政司轉飭各
州縣以前項漕倉陋規照數解司以充公用等語
到(臣臣)思此等銀兩雖解自州縣無非百姓之膏
血上司每年照數取索而州縣每年照數派徵州
縣假借觧送之名而魚肉小民用一派十解糧道
者雖不及二萬兩派小民者竊恐二十萬兩尚不
止也今因(臣)行查情極而請歸公則是該道所不
敢取之於州縣者而謂歸之於公便可每年照數
徵解彼其意以為外而督撫等衙門内而部科等
衙門為必不可少之項故不敢請裁革而但請歸
公(臣)不知各衙門每年收去此項銀兩作何項公
用是否必不可少無則便至誤公抑或盡歸私囊
以肥身家伏乞
皇上敕諭戸部戶科倉場總漕巡撫諸臣令其各行查
明如委係辦公之項斷不可少(臣)請應動司庫耗
羡銀兩給發此項派之於民者急宜裁革若借公
用為名盡收入巳不但嗣後立應革除以甦民困
即從前收受者亦應追出入官方可以懲貪而警
暴也(臣)愚以為督撫奏請歸公之項如豫省鹽商
節禮東省泰山香規等項方可奏請歸公以充公
用盖以其非取之於民也此外凡取之於民者皆
係私派之贓應除之弊豈可槩行歸公以致累民
至於東省驛道衙門驛站陋例已請歸公亦屬未
合盖有驛州縣將馬不照額餧養内多缺少將夫
不照數雇募剋減工食彼上司因屬員有如此劣
蹟遂乘機訛詐每年抽取陋規若干一任屬員所
為竝不查究而各屬因上司得其陋規不懼查參
竟縱所欲為餧馬之料豆麩草不用錢平買盡派
之於閭閻應差之摃轎夫船不用錢平雇盡取之
於里地甚而驛馬倒斃本有正項開銷亦令民間
買補馬價悉歸入巳蠧
國殃民莫此為甚(臣)以為此項銀兩亦應裁革不宜
歸公裁革之後務令州縣必須實夫實馬實工實
料以應付差使倘猶有缺少而派取者該管上司
不時查參將州縣照貪官例計贓治罪倘有不肖
之上司於裁革後復染指分肥通同徇隐事發之
日亦照貪官治罪均按贓加倍嚴追如此則驛站
不致廢弛郵政日有起色矣(臣)更請
皇上特降
諭旨通行嚴飭各省督撫大吏嗣後各崇大體凡不應
歸公之陋規止當請
旨裁革不宜奏請歸公使清名廉節盡歸於已而竟以
司道之公庫為此軰免贓脫罪之便徑并從前有
如此上竊之於
國而下取之於民者除已經歸公外悉行確查停止
革除至於可以歸公之項奏請時必須將無礙於
國無礙於民之各緣由於摺内奏明仰候
睿裁不得仍前含糊具奏其東省道員養廉應照豫省
之例每員每年止給銀三千兩裁去一半糧道亦
請於司庫耗羨内動給三千兩以作養廉其餘大
小各官養廉有從前派給未協或多或少或有或
無容(臣)徹底查明會同山東署撫(臣)岳濬酌量妥
確另行
奏請(臣)為歸公之弊上關
皇上聖明起見微(臣)敬
君愛
君之心不覺其冒昧瀝血陳請伏乞
睿鍳施行謹
奏
所奏殊屬可嘉之至朕實未思及亦從未聞有言及此
者若非辦理出於實心何能如是計慮周詳而更敷陳
透徹耶欣悦覽之另有諭旨
同日又
奏為觀候月食事雍正六年八月初十日准禮部咨
雍正六年七月二十日奉
旨據奏占書内稱七月月食陳州人惡又稱三日内有
雨則災解等語朕深為之憂畏又意陳州係河南地
方田文鏡居官清正其境内不應有災今於三日之
内果得時雨則陳州地方自與占書相符不為災矣
天人相感之理固應如是欽此(臣)即行河南布政司
查察去後兹據該司稟稱據陳州知州林貽熊禀
稱雍正六年七月月食十六日未時即得雨起至
十七日丑時入土五寸四野均沾已經具文報明
再陳州所轄之西華等四縣均於十六日得雨亦
經各縣申報在案又查陳州以及所轄四縣境内
百穀咸登實有十分收成閭閻男婦熙熙皥皥竝
無疾疫等情到(臣臣)查本年七月月食陳州人惡
三日之内有雨災解見於占書
聖心深為憂畏果於三日之内得有時雨不致為災此
皆我
皇上至誠感格是以三日之内即於京師得雨
上蒼明告以化災為祥之兆以慰
聖心及(臣)奉
旨行查而陳州并所屬四縣又於七月十六日得雨霑
足且河南通省州縣均於是日得雨經(臣)具
奏在案乃蒙
皇上恩綸奬勵及(臣臣)實惶愧無地惟有益加誠恪敬
慎以仰報
皇上天恩於萬一耳所有查眀陳州得雨日期現今地
方寧謐人民熙皥情由除恭疏
題報外理合繕摺奏
聞謹
奏
覽奏陳州於三日内得雨果與占書相符從来善政可
以消災乃自然之理也
天道感應不爽朕信之最確
同日又
奏為豫省車法已經教演嫺熟仰祈
睿鑒事竊(臣)遵
旨於(臣)標暨南北兩鎮標共挑選馬步兵丁二千名於
雍正六年六月三十日怡親王發来三等侍衛鄭
廷試藍翎侍衛談偉趙璉三員又(臣)差把總史維
文赴京領車一百輛於雍正六年八月初三日到
豫據侍衛鄭廷試等單開每陣用車六十四輛推
車需兵一百二十八名礮手需兵六十四名鳥鎗
手需兵二百五十六名弓箭需兵一百六十六名
馬兵三十二名吹海螺需兵八名鼓手需兵八名
共需馬步兵六百五十六名(臣)查豫省所挑兵二
十名止足分作三陣(臣)酌量營汛附近省城者令
侍衛談偉督率所挑兵丁於省城教演一陣侍衛
趙璉往南陽鎮教演一陣侍衛鄭廷試往河北鎮
教演一陣所有赴京領回車一百輛(臣)留省城四
十輛分發南北兩鎮車各三十輛令各照式造足
六十四輛每日令各營將弁會同侍衛用心教演
(臣)於八月二十七日親詣驗看侍衛談偉所教兵
丁俱巳演熟方圓合式進止部伍整齊復據侍衛
鄭廷試趙璉各禀稱南北兩鎮車法亦俱教演嫺
熟(臣)已令各兵仍歸營伍并令各營汛將弁不時
督率自行演習不致生疎以候臨時奉
旨調用其侍衛鄭廷試談偉趙璉(臣)即當令其回京所
有豫省車法教演嫺熟緣由理合恭摺奏
聞謹
奏
覽奏車法已俱教演嫺熟甚好鄭廷試等令其回京可
也
硃批諭旨卷一百二十六之十三
欽定四庫全書
硃批諭旨卷一百二十六之十四
硃批田文鏡奏摺
同日又
奏為欽奉
聖訓據實覆奏事雍正六年八月二十四日(臣)家人齎
回(臣)覆
奏費金吾唐綏祖摺内欽奉
硃批諭旨前經有諭費金吾若能變偽為真則可稱上
等才品但恐巧黠二字伊自不肯捨耳唐綏祖朕不
深悉其人卿必知之最確又奉
硃批恒持此心用人何得致有差謬欽此仰見我
皇上至聖至明無微不照(臣)觀費金吾實屬歴練明白
惟其歴練過深未免畏首畏尾明白過甚未免裝
啞裝聾若肯真心辦事洵為上等才品如用其智
偽以愚人亦屬難防之事恐極聰明人鮮有不墮
人未免恃才使智其才亦屬小巧之才其智亦屬
尖酸之智用之得當則才智皆為有濟雖不如費
金吾之深沉然其同在一處苟能實心辦事則又
(臣)之幸也山東署撫臣岳濬雖聰明有志終屬年
旨親往山東察視所有(臣)起程日期另疏
題報又奉
硃批此語實出自赤衷非欲致飾謙光之美也
天監昭垂朕從不為心口互異虚偽之談卿係深知朕者
諒必篤信其然欽此(臣)愚以為
乾行不息
聖敬無疆天下惟有
至聖之聰明然後能見透至誠之實理是以治至唐虞
而民不知德至孔子而言愈抑此皆誠實積中而
英華發外不期然而然者若心口互異則偶然假
飾於此而無心即現於彼豈得如
聖人之自然呈露乎(臣)本庸愚雖不能仰見
之矣又奉
硃批朕御極六載直隸收成今年可稱為第一豐熟然
亦與朕無涉欽此(臣)聞之自求多福和氣降祥此自
然之道
皇上豈斤斤而謂如何敬修而後能使雨䁑時若如何
默契而後能使年穀順成乎亦惟
朝乾夕惕以殫宵旰之勤日就月將以立
君師之極因而化行俗美太和之氣充溢宇宙而
天降康年以應之耕鑿農民深沐樂利之
恩尚不知為
硃批
天
祖鑒之矣欽此(臣)之以敬
君愛民四字銘刻於中者實出(臣)之一點血誠如託之
空言以欺
君罔上
硃批細民美行疊見於豫省誠所謂瑞事也另旨諭部
欽此(臣)自當候部文至日欽奉
奏黃河中泓刷深丈尺摺内欽奉
硃批河流順軌實由
天
祖之錫福何可歸美於朕至如簡命得人之功朕亦不辭
也覽奏嘉悅慶幸之懷洵非楮穎所能形容者惟與
卿期加勉加慎以保厥終耳欽此(臣)查黃河水性允
翕為難自我
皇上聖敬格
天大孝格
祖而又懷柔百神及河喬嶽是以靈河告瑞循軌安瀾(臣)
與豫省臣民共沐
弘休於覆載之中但(臣)心稍不忠誠政無紀律雖
上天
聖祖未必以
皇上敬陳者耿家水口係全河大溜頂衝今春堤埽蟄
陷勢甚危險是以副總河(臣)嵇曾筠一面將下北
河同知張近光等題參一面動帑搶救及至桃汛
之後大溜忽走中泓刷去南灘淤起北岸(臣)接嵇
曾筠來字與(臣)所查無異是以屢經奏
聞迄今北岸新淤之河灘竟離中泓大溜有七八十丈
之遠舊時所下之埽出在高岸無水之地洵屬異
事但耿家水口動帑搶救正在全河頂衝之時而
大溜南遷又在動帑搶救之後嵇曾筠題估此項
工料疏内自應將昔險今平聲明為是乃仍以頂
衝危險題估(臣)是以未敢註題將原稿送回不意
副河臣已經拜疏雖錢糧已在險時用去係應准
開銷之項而疏内不將搶後平易緣由分别聲明
奏明又於(臣)恭報豫省秋禾收成分數摺内欽奉
殊批朕惟額手為中州赤子稱慶而已慰悅之懷筆何
能宣欽此(臣)查豫省未收之晚豆棉花蕎麥今已全
收皆堅好穎栗十分收成現在雨暘時若農民趕
種春麥均稱土膏滋潤明春麥苗又可預保其暢
茂條達萬姓歡呼理合一併奏
硃批自蒙
上天錫祐也又奉
硃批此數州縣每多水患或係疏濬未周抑或堤防不
備卿須留心料理一番除去斯民疾苦又奉
硃批此等陋習宜詳加訓誡開導愚蒙務俾改革又奉
硃批雖然亦不可事前懸定固執成見也欽此伏查東
省秋禾收成分數前因路遠未據各屬全報到(臣)
但據兖州府屬并曹州濟寧州所屬報到者具奏
今已據通省府州縣衛所具報俱有十分九分八
分七分不等内惟有齊河禹城鄒平陵縣高苑五
縣威海成山靖海三衛止六分收成樂陵一縣止
五分收成至於報災各州縣每常如此其為疏濬
未周或堤防不備誠所不免現在飭查令於農隙
之時務期疏濬深通堤防完固兹據山東布政司
禀稱山東秋禾全省豐收即報災之處成熟者十
有七八其被水者僅十有二三在一邑之中其情
形固有分别即一村之内亦豐歉迥不相同且被
水之地不過晚禾欠收其二麥暨早禾俱先經收
例(臣)已明白開導詳晰曉諭矣如果成災(臣)又當
六年錢糧及今將屆全完之期尚完不及五分之
數不勝駭異因而留心細察一由於各州縣之火
耗太重一由於各州縣之私派太多甚至有令民
先完私派後完正供者因欲私派不得不用里書
總書等役名雖不同其實即係昔日之里長或每
里一二名或每甲一名州縣實徵赤籍是其攢造
其按糧灑派亦其所為此等里蠧定例久經禁革
而山東各州縣違例不革者利其私派也私派之
擾累總在小民其各紳衿貢監不敢過問其各衙
門書役不敢濫加更有不肖紳衿從而把持二三
土棍從而附和使小民飲泣吞聲不敢言喘用一
派十而此軰竟得從中分肥故樂於地方官之派
而不樂於地方官之不派里書總書等役視為必
不可少之人堅不肯革平時即用其催糧每將民
間錢糧先收擎用懦者勒令重納強者陸續補完
一至無力補完捏報死故或挈眷遠逃以致錢糧
完納不全此一病也故人人謀充里書總書每於
年終點充之時每名出銀二十四兩二十兩十六
兩不等先送入官官得其陋規即行點充是以地
方官明知其蠧害而貪此陋規決不肯革由是總
書里書等役之把持甚牢而其為害更毒又有庫
吏總吏戶糧房櫃書原差銀匠等役私收花戶錢
糧預借里書銀兩通同侵蝕牧令之清正者尚知
忌憚若一有虧空一有婪贓即被此輩挾制惟所
欲為故往往有設計誘官致令虧空以圖遂其挾
制之私者此東省錢糧半虧在官半虧在役而實
在民欠者無幾此(臣)之所訪最確者也至於火耗
太重正項不完者其故何在(臣)查東省耗羨統係
加一八内除解費添平并存縣辦公銀兩外悉行
確者也雖經(臣)大張告示嚴檄飭禁誠恐積弊已
深一時難以頓改何也從来大法則小廉上行則
下效州縣之加耗加派其利全不入州縣之手其
罪全不在州縣之官自巡撫布按兩司道府直隸
知州同知通判皆不得而辭其責也山東州縣不
論大中小每州縣給養廉銀一千兩而上司陋規
每年却用至三四千兩斷不可少即有上司不得
而歸公者亦有上司不收而縱容書役家人索取
兖寧道衙門八兩巡道衙門五兩夲府夲州衙門
十六兩同知通判每衙門三四兩此各州縣謁見
上司之難也及解地丁錢糧則有鞘費部費敲平
飯食驗色紅簿掛牌草簿寄鞘劈鞘大門二門内
柵外柵巡風付子實收投批投文茶房等名色每
解銀一千兩約需銀三十兩不等又解黃蠟牛角
弓面輕齎席草鹽鈔臨倉使費河銀解費驛站使
費起解夫馬小建閏月裁減各役小建等銀添搭
奏銷部費冊費稿房冊費糧僉部費外房使費冊
費本府封筒民壯幫貼夲府更夫礮手聽差厨役
水火轎傘等夫起解課程按察司刑名部費以上
自愛之州縣初登仕籍正思發抒其幼時之所學
禁州縣之加耗加派必先嚴上司欲嚴上司必先
革陋規陋例但(臣)離東遥遠示檄雖發而陽奉隂
違者多查察雖嚴而漏網倖免者亦復不少必得
皇上特降
明旨嚴諭山東撫藩二臣著落其半年之内協同(臣)徹
底查清分别應參者參應追者追應禁者禁應革
者革若撫藩瞻徇容隐尚留絲毫陋規蒙
皇上聖明察出或經(臣)題參將撫藩二臣
敕部嚴加議處庶幾有所畏懼而(臣)雖隔遠亦不致有
鞭長莫及之虞矣又於(臣)恭謝
天恩摺内欽奉
硃批朕之錫予駢蕃祗以鼓勵卿忠誠報效之志覽奏
謝矣欽此(臣)犬馬力微圖報不盡而又蒙
綸音褒寵(臣)實惶愧無地惟有殫竭心力以仰報
天恩於萬一耳所有奉到原摺合併恭繳謹
奏
覽奏深為嘉悦卿其勉之
雍正六年十月二十七日河東總督(臣)田文鏡謹
奏為恭報河束兩省雨暘時若二麥青葱仰祈
睿鑒事竊照河東兩省仰蒙
皇上聖德格
天俾得年穀順成盈寧共慶復又雨水調勻土膏滋潤民
間得早耕犁播種二麥播種之後自九月十六七
八等日(臣)赴山東正在途次日晴夜雨極其霑渥
嗣據兩省州縣具報到(臣)俱稱入土甚深四野遍
及臣已到東省後又據河東兩省州縣具報於九
月三十十月二十一二等日復又得雨雖至今尚
未得雪而雨水霑滋麥苗長發現在青葱遍地共
慶明春又得豐收除俟一得瑞雪另摺恭
奏外理合奏
聞仰慰
聖懷謹
奏
覽奏兩省雨暘情形朕懷深慰都中亦於月之初三四
連得應時瑞雪特諭卿知共相慶喜
同日又
奏為恭摺代謝
天恩仰祈
睿鑒事竊據分守河南彰衛懷三府兼管河北河務兵
備道朱藻詳稱藻父作鼎於江南安徽按察使任
内認還借欠原任鹽法道孔興璉銀一萬六千兩
除業經完過銀八千四百八十三兩零仍欠銀七
千五百一十六兩零奉
旨將藻與胞兄江西饒州府通判朱藩解任著追又欽
奉
諭旨河北道朱藻因伊父朱作鼎欠帑未完該旗奏請
將朱藻解任勒限追補巳降依議之旨今吏部將河
北道開缺朕聞朱藻向來居官尚好且在河工有年
著詢問田文鏡若將朱藻留任可以照限清完伊父
欠項而於地方公事無礙則將朱藻仍留河北道之
任倘田文鏡不能保信則河北道員缺著田文鏡於
所屬道府内揀選題補欽此又奉
諭旨朱作鼎暫停解晉監追俟田文鏡將朱藻可否清
完伊父欠項之處具奏到日再降諭旨欽此又奉
諭旨河北道朱藻著照該督所請仍留原任餘著議奏
該部知道欽此經部覆准將朱作鼎未完銀兩著落
朱藩朱藻分賠對完朱藻名下應追銀兩行令該
督務於一年限内照數追完解部等因又奉
諭旨依議朱作鼎著暫停解晉監追已有旨了欽此藻
父子兄弟荷蒙
皇上天恩至深至重迥異尋常情難自巳詳請代為恭
謝
天恩到(臣臣)查道員無詳請代題謝
恩之例然朱藻此番所受實屬從來未有之
天恩感激出於至誠情詞極其懇切(臣)又未敢壅於上
聞謹恭摺代為
奏謝伏祈
睿鑒謹
奏
朱藻若猶不知感激除非木石耳但能遂其圖報之心
與否又看伊福量何如難可預定如加以逾格之恩寬
其不赦之條遂皆肯盡力輸忠則得人之道最易用人
之術無難矣不然不然
同日又
奏為欽奉
上諭事雍正六年九月二十六日准戶部咨開怡親王
等奉
上諭京師及西安需用騾頭爾等即行文直隸河南山
西山東各該督撫令其照數採辦一應價值及餧養
料草與沿途牽送夫役各地方官皆動用正項錢糧
毋得借端擾累民間著即遵諭速行欽此又於雍正
六年十月二十五日准山東巡撫咨准戶部咨將
河南山西二省採買騾七千頭就近解送陜西已
足備用等因到(臣臣)即飛行河南山東布政司欽
遵查照發銀採買去後除山東騾頭應聽署撫(臣)
岳濬料理外(臣)查河南素非産騾之地即民間間
有孳生騾隻俱低小無力難以任重致遠所用騾
頭原係山陜兩省販子趕求貨賣價值本自昂貴
從前採辦軍需部定每騾一頭價銀十二兩實屬
不敷地方官俱令里下派增(臣)於雍正五年十一
月奉
旨採辦軍需䭾騾三千頭此時即知豫省騾少價昂斷
難以十二兩一頭購買是以奏請動用司庫公項
每騾一頭給價銀十四兩仰蒙
皇上俞允此番復辦軍需奉
旨動用正項錢糧雖與上年動用公項不同但十二兩
定價委難購買(臣)仰體
皇上軫念官民之
聖心已飭行河南布政司除十二兩部價并餧養料草
沿途牽送夫役工食遵照部行作正報銷外每騾
一頭於部價十二兩外酌添銀二兩以符上年每
頭十四兩之數河南一省應共買騾三千五百頭
應共添銀七千兩即動用司庫公項銀兩添給各
屬採買務令選擇肥健之騾依限解送每正騾十
頭令其買備餘騾一頭以防長途解送之時偶致
病瘸即將餘騾選補應共買餘騾三百五十頭共
用銀四千九百兩亦動司庫公項買備俟正數解
足之後其選剰餘騾仍令原買之州縣變價還項
似此騾價敷足可以從容辦理若仍有借端派累
并遲誤軍需者經(臣)嚴行糾參彼亦甘罪無辭也
再查雍正五年採買䭾騾三千頭每騾二頭用夫
一名因係動用公項其沿途飯食宿店俱係按日
支銷有食無工故每名酌給安家銀三兩今番用
正項錢糧既給以工復給以食即不必再給安家
銀兩矣至解送之時押解官役盤費及籠頭繮繩
醫藥并住宿之處燈油等項不無所費亦應動用
司庫公項統俟辦解完日除所用正項核實造冊
題銷外其所用公項確數容(臣)另摺奏
聞再山東所辦騾頭(臣)現在山東業將(臣)辦理河南騾
頭事宜告諸撫藩二臣矣彼自必斟酌妥確奏明
無庸(臣)再行瀆
奏所有(臣)動用司庫公項採買河南騾頭事宜(臣)未
敢擅便理合具
奏伏祈
皇上睿鑒施行謹
奏
籌酌甚屬允當即照所奏辦理已命該部存案矣
同日又
奏為欽奉
上諭事雍正六年十月十八日長蘆巡鹽御史(臣)鄭禪
寶齎捧
皇上硃批該御史會同刑部侍郎繆沅具奏酌議養廉
事摺内欽奉
諭旨與田文鏡商酌行欽此(臣)查養廉一項雖出自地
方耗羨然一經奉
旨賞給即係
天祿人臣授爵當量其能而人臣食祿當因其事事繁
而祿少則不給事簡而祿多則虚糜其失一也查
山東布按二司管理全省錢穀刑名其事誠繁從
前酌議養廉每員銀一萬兩巳為不少至於各道
每員給銀六千兩較之河南道員止給銀三千兩
者似乎太多今查運司職等於道員而事且不及
藩臬雍正元年奏明運司每年給銀一萬兩原屬
浮濫今止應照道員例若照山東道員每年給銀
六千兩尚屬過多如照河南道員每年給銀三千
兩似乎略少可否酌給銀五千兩一年薪水之資
似可有餘至於兩分司止應照同知通判例議給
查山東同知通判尚未給與養廉而河南同知止
八百兩通判止六百兩今分司分理場務其事較
同知通判略繁則其祿食應較同知通判略厚可
否運同酌給銀二千兩運判酌給銀一千六百兩
至於經歴庫大使等官原係首領雜職閒員查布
按兩司與各府首領各官俱無養廉而庫大使場
大使雖有所司之事亦屬簡而不繁今議以要缺
之永阜永利濤雒三場大使每年每員量給銀三
百兩其經歴一員庫大使一員批驗所大使二員
信陽登寧王家岡石河西由富國海滄等場大使
七員每年每員量給銀二百兩似足敷用庶為得
中(臣)之鄙見如此不自知其是否允協除聽鹽(臣)
鄭禪寶會同侍郎(臣)繆沅商酌具
奏外所有(臣)奉
旨商酌事宜理合奏
聞伏祈
睿鑒施行謹
奏
斟酌養廉之數甚屬允當適中會奏到日有旨
同日又
奏為查明沿海汛兵捏報賊船情由據實奏
聞仰祈
睿鑒事竊(臣)蒙
皇上天恩自畀任巡撫
簡拔總督以來雖遭逢
盛世永慶昇平而受
恩深重報效心切一應海防機務素亦留心學習今蒙
聖恩總督河東登萊一帶正值沿海邊隅敢不悉心研
求務期詳晰通曉謹以(臣)訪察情形為我
皇上敬陳之大凡海島之間賊藪難搜之使盡而海洋
之上賊船難信其必無但今日之海賊非若昔日
之盤踞以圖竊發也本為賊船而遇客即刦者固
是賊即本為民船而遭風失本遇客亦刦者未嘗
非賊也哨船不到之處巡查偶疎風潮不順之時
漂泊失所不幸而遭此輩之荼毒供此輩之貪饕
防之不可不嚴也(臣)又以為閩粤之洋船不少富
商大賈其所販之百貨亦多山海珍竒至於登州
以北關東以南往來商艘則布帛菽粟糖果等物
居多此海面情形南北不同也入夏以來東南風
競南船俱皆北向霜降以後西北風多南船不能
北來此又海面風色順逆不同也故於四月間登
膠哨船俱皆出洋巡哨直至九月始歸即沿海各
省之哨船亦無不於此時盡出則滿洋皆係哨船
賊船又何敢再進(臣)在閩省時嘗詢問久慣出洋
之老成客商皆云賊船探聽信息最捷每於海島
高處望見哨船旗號即知某處哨船巳經出巡則
悉皆隱匿遁避此又海中賊船出沒之情形也倘
正值巡哨之時而仍不免刦奪之事此在於巡哨
者之疎防而非海中洋面之不寧也然此皆大洋
以外事也夫大洋之與内地相距甚遠大洋之旁
謂之海口凡洋船欲入内地皆由此入港礮臺即
於是乎建立焉此處去村莊居民多則百餘里少
亦不下數十里海口以内大者謂之内洋小者俗
名海套不知者一望無涯即以為海也海口小而
海船大者則不能逕進必用脚船而後能入此又
海船入港之情形也知此情形則巡防守禦之道
可以講矣再商船入口必係府州縣治或大鎮處
所為商貨屯聚之地内有牙行經紀商船方於是
入口驗票納稅卸貨發行其餘小口商船素所不
入惟立礮臺設汛兵以防禦之耳間有乘脚船以
入者不過避風泊船於外入此打水買菜而已從
不驗票納稅阻滯留難詎於雍正六年七月初六
日有海商福建莆田縣人詹逢春陳日昇吳德瑛
各領號票各駕鳥船一隻裝載糖布烟紙等物至
膠州發賣回貨遭遇北風將船暫泊膠州之古鎮
口外桃林灣處候風初七日駕脚船入口上岸買
菜打水路遇營兵張士琦勒索驗票規禮不令歸
船詹逢春等許以次日取票送驗并送規禮始行
放歸不料歸船之後詹逢春等皆以此處並非驗
票海口不肯濫給銀錢兼之初八日忽遇大雨風
浪又作不能上岸張士琦即赴靈山衛以賊船稟
報把總劉玉劉玉即帶鎗手十名至桃林灣望見
商船隔遠先用衣裳招呼不應即放空鎗恐嚇而
張士琦隨用礮打以致詹逢春等不敢停泊於初
十日早風信稍順將船駛進膠州港口投王元順
行内赴州呈告通詳經(臣)批行山東按察司審出
前情此其罪雖由於汛兵張士琦之勒索起釁而
把總劉玉並不思及當此七月初秋正值兵船巡
哨之時安容賊船停泊兩三日之久況容其入口
上岸買菜打水乎其為商船不問可知矣乃仍打
鎗放礮以快其勒索不遂之私其苦累商民事尚
屬小而捏報賊船擅放礮位搖惑沿海軍民之心
其罪甚鉅因而七月二十三日諸城縣南龍灣海
口巡檢喬燮見船二隻自靈山前來到亭子蘭礮
臺正南避風營兵亦用礮打該縣通報又八月十
三日即墨縣望見巉山口有船二隻亦疑為賊船
營兵放礮驚打該縣通報今據司道等審出確情
俱係商船皆由膠州古鎮口汛兵張士琦勒索規
禮不遂即目為賊船用礮驚打所以沿海一帶人
人驚惶互相效尤且聳動江南督撫道員營將亦
為之訛以傳訛混詳瀆奏觀此則劉玉張士琦之
罪未可恕也(臣)既查明即應題參惟因署山東撫
(臣)岳濬曾經密示
皇上硃批伊奏摺内
諭旨仰見
皇上至聖至明無微不照(臣)自應欽遵
聖諭何敢復行瀆
奏但(臣)愚以為防海事宜當嚴之於外洋至於内汛
第當不時瞭望防守而巳若外洋有賊船巡哨者
報之弁兵又未免驕恣矣輕事重報軍法所懲況
皇上高厚天恩不但將弁邀免參處即文職地方官亦
皆得蒙
寬典(臣)又不知其如何感激也(臣)受
恩深重凡有愚誠不敢自隱冒昧瀆陳伏乞
睿鑒施行謹
奏
覽
同日又
奏為欽奉
聖訓據實覆奏事雍正六年九月二十九日(臣)齎摺家
人回至山東敬捧
皇上硃批諭旨到(臣)於(臣)覆
奏唐綏祖欽奉
諭旨聞其多病精神甚憊今用伊為鹽道矣能勝任否
欽此(臣)查唐綏祖去冬曾染患時證今巳全愈伊
形體雖天生瘦怯而精神却強今蒙
皇上調補鹽道查鹽道專管鹽政事屬簡易自必料理
無誤又於(臣)覆
奏山東署撫(臣)岳濬欽奉
諭旨大都此等舉動非出自岳濬本心皆緣費金吾慫
慂而然昨批諭費金吾一摺尚未回繳俟繳到發卿
密看即知其中底裏矣卿至東省面晤岳濬時推誠
相告料伊必歡欣領受而且佩服實係少年美才將
来大有可望加意開導如朕前諭照親子弟一般相
待將所批之旨亦密令知之欽此(臣)於九月二十三
日至山東省城即會見署撫(臣)岳濬察其言詞觀
其舉動少年老成聰明伶俐洵屬可望之才器(臣)
又奉
諭旨(臣)即密令知之彼亦感激將來自當益加奮勵又
於(臣)
奏陳東省舊欠未完及火耗太重私派太多欽奉
諭旨江南更甚不得賢員清理奈何欽此(臣)查清理地
屬員於督撫新到之時鮮不有所忌憚及久而久
之而在上之督撫因欲速不達不覺生怠倦之心
彼在下之屬員因窺其易與未免復舊時之習此
仕途之通病而(臣)常於此兢兢自勉也又於(臣)
奏陳東省州縣徵收火耗加二加二五加二七八不
等欽奉
諭旨此弊深可痛恨亟當嚴行剔除以解倒懸欽此查
得(臣)未奉
聖恩總督河東之前山東州縣大抵皆然若欲題參則
通省無一可留者(臣)無可奈何開以改過自新之
路自雍正六年六月二十日(臣)到任視事之後如
有再犯者必定嚴參今各屬當(臣)新莅之時莫不
奉法維謹但恐一時收斂後或縱肆而(臣)駐劄河
南去東遥遠且錢糧事務俱由巡撫掛批布政司
收兊(臣)衙門不過一文報知而已今奉
奏陳東省州縣進見各衙門需索門包欽奉
諭旨有是理乎欽此臣查近日各上司衙門俱不敢收
受門包但各役不能無費臣現在清理又於(臣)
奏陳上司需索欽奉
諭旨言及此洵可為太息流涕者矣欽此凡為上司者
多由州縣做起當其為州縣時未嘗不鄙上司之
饕餮亦未嘗不苦上司之誅求及至為上司而即
將平日所鄙所苦者轉而施之於所屬此皆利慾
薰心絶不知孔子忠恕之學大學絜矩之道一惟
我所欲為而且縱其奴以肆毒任其役以舞文而
硃批諭旨理合繕摺覆
奏伏祈
睿鑒謹
奏
覽
雍正六年十一月十八日河東總督(臣)田文鏡謹
奏為恭報河東兩省所得雨雪日期仰祈
睿鑒事竊(臣)在東省據河南各州縣陸續具報於十一
月初三四五六等日連得雨澤入土甚深東省各
州縣於此數日亦同得雨俱各具報到(臣臣)於初
十日自濟南府起程前往登州一路查看莊田土
膏甚是滋渥得雨之後又復連日霜濃日暖遍地
麥苗青葱長發(臣)詢問沿途耆老農民均稱冬至
之後宜雪不宜雨今尚在冬至以前此雨正是甘
霖苗麥正得滋潤預慶來春豐收可必及(臣)於十
四日行到濰縣地方得遇大雪自未時起至亥時
止積厚四五寸不等低窪之處竟有七八寸之厚
此(臣)所身經目擊者嗣復據各州縣報到得雪與
(臣)所見分寸相同除豫省於十四日曾否得雪容
俟各屬報到另行具
奏外合先奏
聞仰慰
聖懷謹
奏
覽奏雪雨情形朕懷深慰畿内兩次得雪亦已霑足矣
同日又
奏為據實奏
聞仰祈
睿鑒事竊(臣)接准吏部咨開欽奉
上諭江安糧道員缺著南陽府知府劉永鐄補授南陽
府知府員缺著田文鏡於所屬員内不論合例不合
例之員揀選題補俟揀選得人題補後劉永鐄赴江
安糧道新任欽此(臣)查南陽府知府劉水鐄原係泌
陽縣知縣因該縣熟悉河務是以將其題請調補
滎澤縣知縣調任之後(臣)又見其頗有才具審斷
無枉以為是一賢員正藉為臂指之助至雍正五
年奉
旨著劉永鐄赴部引
見(臣)恐
皇上調用别省又經(臣)奏請
皇上天恩仍將劉永鐄留在豫省補用復蒙
俞允并加劉永鐄以知府職銜令(臣)遇有知府員缺即
行題補適值南陽府知府缺出(臣)即遵
旨具題又蒙
天恩將劉永鐄補授(臣)正望其感激
天恩大展才猷以圖報效乃劉永鐄自到知府任後(臣)
見其所辦之事率多拮据大不如知縣任内之明
白妥當(臣)再三教誡令其勉力精進(臣)又細加體
察見劉永鐄長於口才往往言有餘而實不足且
為人亦欠誠實即此知府一任尚屬勉強實止宜
於州縣之才今蒙
皇上天恩補授江安糧道任重事繁似非劉永鐄所能
勝任(臣)受
恩深重既有所知何敢因巳經奉
旨即隱默不據實具奏(臣)是以冒昧奏
聞仰祈
睿鑒施行謹
奏
卿能如此方為秉公持正之大臣朕甚嘉之江南距豫
不遠留心訪察如有不妥協處具奏以聞但念劉永鐄
年少聰明身受超擢之恩亦自當勉力圖報料未必負
朕卿於其臨行時切加訓誨然後令往
同日又
奏為查明據實奏
聞事雍正六年十一月初三日據兖寧道具報濟寧州
於十月二十九日夜乘知州高令樹公出羣賊傷
官刦庫縱囚并入濟寧州官署傷及知州眷屬拒
捕傷兵當經拏獲賊犯馮侯南等監犯全獲庫銀
未失等情到(臣臣)即飛行山東按察司檄委署東
昌府事同知徐石麟會同濟寧州知州高令樹將
現獲賊犯馮侯南等查明起意緣由行刦確情去
後今據同知徐石麟知州高令樹報稱查得兇盜
馮侯南即馮壡係山西代州捐貢向在已故參革
兖寧道宋基業家教書侯南長子馮齊係甲午科
舉人次子馮善存俱流落濟寧州仍與宋基業之
子候補主簿宋玫七品小京官應陞宋薇常相往
來又有蘇州府武生蔣琳及宋玫家教書之揚州
府人姚進醫生唐耀管與濟寧州人孟輝玉王元
勲彼此交好宋玫宋薇因著追伊父宋基業虧空
在州貧極無聊與馮侯南孟輝玉商議濟急之策
而馮侯南孟輝玉亦係赤貧無賴輝玉即倡言除
非刦庫可以即得現銀又恐官兵捕捉遂定謀先
傷官後刦庫以免救護追拏適知州高令樹於十
月二十六日經濟東道調至曲阜縣查勘
廟工因公出境各盜定於十月二十九日夜拜
牌文武齊集之時乘其不備砍傷衆官即行刦庫宋玫
宋薇即糾合王元勲蔣琳唐耀管姚進周佳士沈
進傅沖等七人馮侯南即糾合伊子馮齊馮善存
二人孟輝玉即糾合濟寧州人范經李調元孟富
貴孟三殷國璧李士文王渙等七人共二十人於
孟輝玉烟店取齊除同行逃脫赴守備衙門自首
之王渙及同行逃脫之周佳士外實止一十八人
於十月二十九日五更時候各執器械前往宋玫
又恐新約之孟富貴等不能濟事令留在化城坊
拐角處等候惟宋玫宋薇馮善存蔣琳執斧從東
角門進姚進唐耀管王元勲孟輝玉執斧從西角
門進正值各官禮畢將出動手亂砍砍傷泉河通
判郎燦原任濟寧州州同陳文燦閘官楊志遠遊
擊韓國枝都司李懷義守備李懷仁劉文燦因倉
猝不及隄防俱各受傷各犯復出會齊即奔州署
入内又將知州高令樹之妻女及使女砍傷宋玫
等因見王渙周佳士逃回恐同夥四散難以認識
即將衆人割辮為記又因人少打開監門放出囚
犯冀其幫助并脅令禁卒更夫吕五等並皆割辮
相從宋玫等撞開外庫攫取碎銀數封分散衆人
正欲再撞内庫即聞鳥鎗聲起知有官兵圍擒羣
盜棄庫拒捕欲遁致傷兵丁楊國臣馬勇等共十
一名除於初一初二初三初四等日相繼死故四
名外餘俱與受傷各官撥醫調治漸就痊可拒捕
受傷之賊犯宋玫宋薇李調元孟輝玉范經姚進
次日身故餘俱因割辮可認當即就擒惟同行逃
回之周佳士尚未弋獲所放獄囚秦廷宰等當時
全獲並無一名走失其禁卒更夫吕五等是否知
情同謀或係臨時脅從并此外有無夥黨(臣)現飭
按察司嚴審明確另行招解審
題至所刦外庫碎銀亦當時在各盜身邊搜獲並無
遺失事關羣盜縱囚殺傷官兵緣(臣)遴員委查確
情兼之(臣)又前赴登州查視海汛於途次據委員
詳報繕摺奏
聞是以奏報稍遲合併聲明伏祈
睿鑒施行謹
奏
據該撫等俱經奏到巳備悉情形另有諭旨矣
雍正六年十二月十六日河東總督(臣)田文鏡謹
奏為恭報河東兩省得雪日期仰祈
睿鑒事竊查東省於十一月十四日得雪分寸經(臣)奏
聞在案今據豫省各屬報到十一月初八十七十八二
十二十三四五二十七八等日各得瑞雪積厚五
六寸不等其低窪之處竟至盈尺又據東省各屬
報到十一月十七十八二十三二十七八九等日
各得瑞雪積厚四五寸不等(臣)現在自登州由萊
州青州兖州濟寧一路回豫見麥田土膏甚是滋
潤及至十二月十四日行至河東交界考城曹縣
地方又遇大雪積厚盈尺兩省均沾沿途耆老村
農攔輿稱慶咸謂今冬雨雪透足則來春麥苗暢
茂條達豐收巳可預卜民情喜躍羣歌
聖德此(臣)所親經目擊者理合一并奏
聞仰慰
聖懷為此謹
奏
據奏兩省得雪霑渥民情喜躍朕以手加額覽焉
同日又
奏為請添雙篷艍船以資巡哨以重海疆事竊查登
州鎮標原水師營有哨船十三隻額設守備一員
千總一員把總二員水兵三百八十六名至康熙
四十二年總兵官王文雄題請添改戰船二十隻
遊擊一員守備一員千總四員把總六員在中右
并外協等二十六營内抽兵八百一十四名連原
設水兵三百八十六名共一千二百名奉
旨海洋船二十隻或沙船或趕繒船并船上應用什物等
項著江南總督巡撫提督公同在江南捐造完備堅固
俟來春著山東水師營官兵前往取赴東省留用欽此
經江南造成趕繒船二十隻於康熙四十三年領
赴東省改為水師前後兩營康熙五十三年准部
文將繒船十隻撥給金州止留十隻并裁汰後營
止留前營又將水師兵丁挑選五百名其餘七百
名仍各發回本營分為兩汛登州府為北汛膠州
為南汛各分哨船五隻每船一隻配兵五十名於
四月間出洋巡哨九月終回汛登州哨船五隻停
泊在天橋口内查天橋一帶海港因海潮帶沙進
出浮沙沉落口内日積月累以致水勢平淺每年
哨船進出必須預為刨挖動經月日兼之船身長
大欲其行舵駕駛必須水深丈餘且必待朔望大
潮方能進出遇有緊要巡查一時實難猝及此北
汛哨船進出之情形也膠州哨船五隻從前原泊
在塔埠頭港内亦應候大潮方得出入經前撫(臣)
塞楞額題明移泊頭營子口今出入雖較前似易
但自安東營至成山頭一帶港澳頗多深淺不一
大船往來亦未便捷此南汛哨船出入之情形也
(臣)查趕繒船船身長大出入既多不便遍查登膠
各海口又别無可以移泊便易之處(臣)再四思維
惟有雙篷艍船一項船身較小於趕繒船又復輕
泛喫水不深其在登州北汛不待刨挖沉沙亦不
待朔望大潮不拘何時可以駕行無阻其在膠州
南汛往來港澳間更可無慮水之深淺(臣)行詢總
兵官萬際瑞水師遊擊謝雲均稱艍船亦可出洋
巡哨且進出往來甚為輕便(臣)即令該鎮營確估
每艍船一隻約需工料價銀一千餘兩每船配兵
三十名除舵工阿班大料頭椗四名不用軍器外
其二十六名内配鳥鎗手十二名大礮手六名籐
牌手二名弓箭手二名長鎗手二名大刀手二名
南北兩汛共應添設艍船七隻分撥北汛四隻南
汛三隻共用兵二百一十名以資巡查似不可少
然(臣)非謂設有艍船其原有之趕繒船便可置之
無用蓋原有之趕繒船數止十隻分為兩汛且每
船止配兵五十名原屬船少兵單今酌添艍船七
隻不過令其於緊要時先行出哨其趕繒船仍令
刨挖海港深通俟有大潮全數續出於大洋海面
四散分巡再趕繒船一隻止配兵五十名人尚不
敷應請仍照舊例每船加配十名共六十名與七
隻艍船之二百一十名通共需兵三百一十名查
東省既分為登兗兩鎮且各協營原屬汛廣兵單
不便仍行抽撥應請額外加增再查南汛額設把
總二員北汛止有把總一員原不敷用今北汛之
艍船較南汛又多一隻則弁員更不敷矣應請於
北汛添設把總一員以資巡哨之用如此添船增
兵實於海洋巡哨大有裨益是否可行伏候
皇上睿裁批示容(臣)行令山東布政司會同登州鎮委
員確估造冊(臣)與署撫(臣)岳濬會核具
題請
旨敕部議覆施行謹
奏
添船增兵之議於海洋巡哨甚屬有益會疏題奏可也
同日又
奏為遵
旨查明沿海情形無庸添設水陸滿兵仰祈
睿鑒事雍正六年十一月初三日接准怡親王暨大學
士張廷玉蔣廷錫字雍正六年九月十八日奉
上諭山東登萊二府皆屬邊海地方似應照天津之例
設立滿洲水師營兵以資防汛巡哨其應於何處駐
防及蓋造營房增添戰船之事爾等密議具奏欽此
查得山東海道南接江浙北通奉天直隸必資重
兵駐防方足彈壓其原有戰船十隻水師營兵五
百名分駐萊州營二百五十名膠州營二百五十
名各配以戰船五隻雍正五年原任巡撫塞楞額
以膠州離海口甚遠戰船入口或遇水淺之時即
不能出口請將膠州水師移駐靈山衛部議令會
同登州總兵萬際瑞詳議據萬際瑞合詞具題遂
將膠州之水師戰船移駐於靈山衞但查江浙商
船及關東天津米豆船隻皆由膠州進口何以戰
船不便停泊口内我等未能深信至成山衞三面
環海為渤海衝要之地似可於此處設立水師而
考之地志以成山旁多椒島海道極險又稱成山
無藏船之處則又未便駐劄兵船又登州營現有
水師其海道東北至旅順口西至大沽口與江南
接界遼遠或未能控此數處我等皆未身經實無
定見再查山東邊海陸路自海豐至膠州幾及二
千里所有膠州萊州壽樂武定等營兵丁不過二
千餘名除城守之外每汛不過數名相隔二三十
里所有防汛未為周密若於膠州添設陸路滿洲
駐防兵丁於地方似有裨益但果否應設亦無確
見是以我等請
旨交與總督將山東沿海地方何處應設立滿洲水師
及膠州應否設立陸路滿洲駐防總督確查詳議
密奏請
旨欽定等因字寄到(臣臣)即於山東濟南府起程親詣
登萊二府并膠州一帶沿海地方詳慎查勘務期
萬全(臣)查山東海道南接江南北連直隸雖延袤
二千餘里而登萊二府地面係在海濱突出一方
汛分南北登州北面臨海是為北汛膠州南面距
海是為南汛原設有綠旗水師一營戰船十隻水
兵五百名分駐北汛戰船五隻兵二百五十名從
北口出洋巡哨分駐南汛戰船五隻兵二百五十
名從南口出洋巡哨來字内謂分駐萊州營二百
五十名者誤也今(臣)又因原有戰船俱係趕繒大
船每年出哨之時必須刨沙候潮進出不便已經
另摺奏請添造艍船七隻每船配兵三十名共添
設兵二百一十名分撥北汛四隻南汛三隻又以
原有趕繒船十隻每船配兵五十名尚不敷用請
照舊例每船添兵十名共六十名現在請
旨如蒙
俞允則綠旗水師營兵已有八百一十名趕繒船艍船
已共有一十七隻分防南北兩汛足資巡哨矣(臣)
又查登州水城北臨海面其戰船即駐泊於水城
之中與海密邇然城下之海仍屬内港且長山珍
珠等島密布於前島内俱有居民種田納糧原屬
内地去外洋甚遠海港中潮水長落沉沙積淺即
戰船出哨尚須刨挖經月并候朔望大潮方能進
出所謂重門保障無過於此此登州之無庸添設
滿洲水師營兵也至於萊州一府北至海六十里
亦係内港中多椒島其去外洋更遠雖有海廟小
口即外來商船亦從不能入而内地之船亦不能
出故從未設有綠旗水師營兵更可無庸添設滿
洲水師營兵也若夫膠州原在内地其南面止有
淮子口入港水面寬展故通商船至水師營戰船
原駐泊塔埠頭雍正五年原任巡撫塞楞額會同
總兵萬際瑞因彼處水淺必須等候大潮戰船方
能出口故請移駐頭營子出入甚便然頭營子與
塔埠頭相去止有十里同為膠州地方並非靈山
衞地方查來字内所謂膠州戰船移駐於靈山衞
又因塞楞額疏内未經查明誤以頭營子為靈山
衞也再膠州距淮子口本遠而淮子口距古積洋
亦遠苟非有票商船不能輕入既有綠旗水師營
兵足資巡哨亦可無庸添設滿洲水師營兵也況
(臣)閱視膠州城郭荒凉地土瘠薄若無一二商船
入口發貨則係一彈丸小邑地廣人稀之所既設
有綠旗水師營兵船復設有膠州協副將官兵其
勢巳為甚重亦不便復設滿州水師至成山衛雖
三面環海為渤海衝要之地而龍口山多島密大
小船隻不能出入誠難以駐劄兵船也其餘北汛
自登州之東沿海一帶福山寧海文登威海等州
縣衛雖有八角口灣子口等處然去大洋甚遠中
多椒島海船俱不能入亦無駐泊兵船之處自登
州之西沿海一帶黃縣招遠掖縣昌邑濰縣壽光
樂安霑化海豐等縣雖有黃河界河海廟淮河等
口然去大洋甚遠中多椒島海船俱不能入亦無
可以駐泊兵船之處是北汛一帶無庸添設水師
滿兵也其南汛自膠州之東沿海一帶即墨浮山
鼇山雄崖大嵩靖海等縣衛所雖有女姑金家何
家等口自膠州之西沿海一帶靈山日照安東等
縣衛雖有古鎮龍汪等口然皆去大洋甚遠中多
椒島海船俱不能入亦無可以駐泊兵船之處是
南汛一帶又無庸添設水師滿兵也如必須添設
水師滿兵(臣)現在奏請添船增兵何難即將應增
之綠旗水師兵數均請改增滿兵分撥配搭協同
出洋巡哨轉移甚便但(臣)細查登萊二府風土民
情地多斥鹵俗尚誇詐民之壯而黠者皆赴奉天
直隸貿易力作以餬其口且多匪類至口外偷刨
人參掏摸剪綹往往輕去其鄉而務農守土者悉
係愚魯鄉民久巳兵民雜處習為故常今一添設
滿兵未免驚疑不定且沿海一帶利止魚鹽食皆
藜藿民問粗糲之食滿兵恐未習慣再水師巡查
洋面各有界限登州北汛之兵自成山衛之北而
西至直隸交界不過千里而有戰船九隻膠州南
汛之兵自成山衛之南而東至江南交界更不及
千里而有戰船七隻一至巡哨之期同時出洋上
連天津以北之戰船下連江淮以南之戰船均出
巡哨則滿洋皆兵足資防汛又無庸虚糜兵餉置
之無用是以(臣)愚謂無庸添設水師滿兵也至於
來字内稱山東邊海陸路自海豐至膠州幾及二
千里防汛未為周密於膠州添設陸路滿洲駐防
兵丁於地方似有裨益等語則又尚未盡然蓋海
豐之至膠州幾及二千里者由海面水路約略計
之應有此數若内地陸路則自海豐至膠州不過
六百餘里未有二千里也内有青州壽樂萊州膠
州等營陸路官兵再膠州在海口之西即墨縣在
海口之東相距不過一百五里而膠州有副將統
領陸路官兵即墨縣又有參將統領陸路官兵星
羅碁布掎角照應無不盡善更無庸在於膠州添
設陸路滿兵也至於登州陸路則有總鎮重兵水
路又有水師營舟兵是登州一府亦無庸添設陸
路滿兵也又萊州一府雖為登州咽喉然而僻處
海濱城止周圍八里城内居民稠密並無閒曠之
地可以建造營房屯駐滿兵且此處添設陸路滿
兵於外洋並無防禦之資於内地亦無彈壓之勢
均屬無用是以(臣)愚謂為并無庸添設陸路滿兵
也(臣)謹繪圖恭呈
御覽是否允協伏乞
皇上睿鑒施行謹
奏
所論固屬詳悉允當但未領會朕意夫國家之分駐滿
兵於各省原為預備援勦有事調遣而設既無緝捕巡
防之責觀之似屬無用殊不知彈壓地方其勢隱然甚
重現今豫省駐防滿兵有何用處耶朕尚思稍增其額
數自定鼎以來滿洲戶口孳生日漸繁衍將來若至敷
用時省省皆有駐防滿兵方為全美兹發卿查議無非
欲在山東境内駐劄滿兵數千之意耳卿言現在奏請
添設綠旗水師何難均請改增滿兵分撥配搭協同巡
哨云云等語尤為不達朕意何也滿兵從未協同綠旗
營兵供應差役假若責令供應地方差役一旦有事調
遣反致顧此失彼如云虚糜錢糧則在京在外均屬同
然不為枉費如云地方貧苦商賈不至則建立大鎮駐
劄多兵貿易者自將輻輳試觀安西一鎮遠在塞外千
里移駐甫經二載一切市賣貨殖不亞内地繁盛之區
矣如云俗尚誇詐且多匪類則於此等處正宜設兵彈
壓如云城内地狹居民稠密則駐劄滿兵自必另築城
垣未有令滿漢紛然雜處之理至於滿兵設立水師不
過令薄海内外聞之以壯聲勢而已非為綠旗漢兵不
足巡哨而議添也卿仰體朕意更為詳籌合宜之地如
云登萊二府暨膠州地方必不相宜或於青州酌量查
勘再不然即於濟南省城亦可卿其另議奏聞
同日又
奏為欽奉
聖訓據實覆奏事雍正六年十一月十三日(臣)自登州
府查視海汛事畢回至萊州府據(臣)家人齎到(臣)
覆
奏山東署撫(臣)岳濬摺内欽奉
硃批諭旨盡力規勸母辭口頰之勞欽此(臣)敢不仰遵
聖訓盡力規勸但(臣)愚以為督撫辦理封疆大事必須
諳練胸中方有成竹見以為何事當行則急起而
令其與(臣)同行飭遵彼雖轉行於各屬終未見其
如何督率各屬使之必遵教導各屬使之共曉也
奉
諭旨前批諭岳濬奏摺時未悉汛兵捏報根由今既查
出起釁情弊安可不加懲治所議甚好即照此辦理
欽此(臣)跪讀
聖諭仰見
皇上聖德如天包容廣大誠從古聖帝明王所未有(臣)
謹當欽遵
聖諭即照此辦理既使沿海兵民知所警惕不敢訛𫝊
亦復使沿海兵民感激
聖恩寬大加謹巡防誠一舉而兩得也又於(臣)恭報河
東雨暘時若摺内欽奉
諭旨覽奏兩省雨暘情形朕懷深慰都中亦於月之初
三四連得應時瑞雪特諭卿知共相慶喜欽此除東
省已於十一月十四日得有瑞雪經(臣)恭摺奏
聞所有河東兩省後復得雪日期現在另摺具
奏外伏惟我
皇上聖德上格
天
輦轂之下首善之地乎(臣)實踴躍慶喜之至所有奉到
原摺理合恭繳謹
奏
覽
硃批諭旨卷一百二十六之十四
欽定四庫全書
硃批諭旨卷一百二十六之十五
硃批田文鏡奏摺
雍正七年正月十九日河東總督(臣)田文鏡謹
奏為恭謝
天恩事雍正六年十二月二十八日准兵部火票敬捧
皇上賜(臣)
御書福字暨對聯并如意一執紅玉雙魚一枚貂皮四
十張荷包二對金元寳二箇銀元寳二箇金八寳
八件銀八寳八件各色寳結八件鹿尾十箇鹿肉
十塊風羊一隻野雞十隻阿璣格敖爾布哈一封
糜子米敖爾布哈一封阿爾茶敖爾布哈一封乳
酥糖一匣蘆柑三十枚紅柑三十枚廣橙三十枚
文旦六枚到(臣臣)當即郊迎至署恭設香案望
闕叩頭謝
恩祗領訖欽惟我
皇上
德僃中和
功參化育
彤廷開泰萬國共樂堯年
丹陛頒春四海咸瞻舜日乃
皇上享無疆之福必普逮於臣工而微(臣)邀
皇上之恩更榮逾於格外仰
龍章之璀璨偕金玉以擎來瞻
寳物之輝煌並珍羞而齎至服之在身捧之在手常
懷
帝眷之隆懸於堂上藏於笥中益凛
天威之近即一臠之味一果之甘無非叨
上方珍異拜
天子深仁者也(臣)何人斯膺此異數惟有上祝
聖夀下竭駑駘以仰報
皇上天恩於萬一耳所有微(臣)感激私忱理合繕摺
奏謝為此謹
奏
覽奏謝矣凡物莫非
上天之錫畀
皇考之遺澤不與卿如此大臣共之更持以班賜何人耶
同日又
奏為查明東省倉穀酌量買貯據實奏
聞仰祈
睿鑒事雍正六年十二月二十七日據山東提塘齎到
刑部侍郎繆沅來字為東省倉穀一事轉傳
上諭到(臣臣)遵查東省倉穀如常平倉一項截留漕米
易穀一項各州縣衛所分貯監穀一項兖寧道等
五衙門收貯監穀一項濟青登萊四府捐米折穀
一項通計各屬現存倉穀共一百九十三萬二千
二百二十六石零存價應買穀共一百二十二萬
四千八百二十四石零各屬虧欠未完穀共九十
五萬三千三百九十六石零(臣)一至山東即清查
倉穀確數而知從前派買尚未得宜是以遲延至
今並未遵照買穀貯倉雖於欽奉
上諭事案内奉
旨山東巡撫印務著岳濬署理會同河東總督田文鏡
將東省應買之榖酌量州縣之大小均勻分派於今
年明年秋成後在本地採買還倉欽遵在案但(臣)看
得濟南等處濱海潮濕倉穀易於霉蒸況查各州
縣倉厫亦少若再以數十萬帑金悉行採買非另
建倉厫不能委積不但盤查難交代難出陳易新
難而且
聖明在上大有頻書豐登屢告則倉儲盈餘究無多用
之處將來恐有霉蒸紅朽之虞不肖官員更有侵
盜虧空之弊是以(臣)在東省時即同署撫(臣)岳濬
議及此案再四籌畫惟有酌量地方大小議定成
數分别積貯何項應買何項不應買庶不致多寡
弗均又不致紅朽無用岳濬以(臣)言為是彼時繆
沅一同在座亦以(臣)言為是但此時(臣)尚未逐一
查核未敢冒昧具
奏隨即檄行布政司確查妥議詳覆嗣於雍正六年
十二月初九日據該司詳議署撫(臣)岳濬送稿到
(臣臣)即酌定送去後據岳濬來字俟開印後即繕
本具
題今欽奉
諭旨命(臣)據實具奏(臣)查得東省合屬直隸州六州九
十八州縣十一衛三所酌量大小分别積貯凡直
隸州各府首縣應貯穀二萬石府屬大州一萬八
千石中州及大縣一萬六千石中縣一萬四千石
小縣一萬二千石大衛一萬石中衛五千石小衛
二千五百石三所各貯穀三千石該州縣或地要
民稠積窪易澇者量加二三千石不等以此擬定
成數分别買貯其中穀石未敷者酌量撥給買貯
其成數之外尚有多餘穀價者應將原價照數提
解藩庫再濟青登萊四府現在府倉穀石充足有
餘其未買穀價亦應提解藩庫此外各屬虧欠未
完穀石除借欠在民未完穀三十萬二千六百一
十六石零照追完倉外其有各官虧欠追完穀價
者亦應解照藩庫通俟現積現買之穀或有動用
應行添買之時再行陸續發給買貯(臣)職任封疆
事關倉穀重務固不敢因循苟且以致積貯久虛
亦不敢拘守成法以致帑金濫費所有東省各項
倉穀現存未買虧欠細數并應買不應買應提貯
司庫各等項細數除另本會
題造册報部外(臣)因各項條欵甚為煩冗不敢瑣瀆
謹擇要略據實繕摺覆
奏伏乞
皇上睿鑒施行謹
奏
卿所料理既屬妥恊無可訾議具題到日有旨
同日又
奏為查驗東省水陸各營及沿海汛地將弁馬步兵
丁情形據實奏
聞仰祈
睿鑒事竊(臣)一介庸愚荷蒙
聖恩簡畀河東總督無時無刻不以經理吏治民生整
飭營伍為念於雍正六年八月二十七日欽奉
諭旨命(臣)赴東省會審黃炳余甸一案(臣)自九月二十
三日抵濟南府後乘便即將濟南城守營將弁兵
丁及附近省城登鎮所轄武定營兖鎮所轄泰安
高唐臨清夀張等營汛將弁調赴省城陸續考驗
除德州營守備徐行賦性狂妄弓馬不堪業經參
革外其餘各營汛將弁騎射雖未熟嫺猶可練習
至濟南城守營馬步兵丁弓馬俱屬生疎即連環
鎗之進退疾徐亦不合度當即嚴行申飭勒限三
箇月操演如式(臣)復思各營之兵馬有無缺額器
械果否鮮明未能遍閱即調委青州營參將賀陞
濟南城守營參將魏時英前赴兖鎮所轄各營汛
查驗又調委曹州營守備陳永良泰安營守備郅
禄高唐營守備劉屏藩前赴登鎮所轄各營汛查
驗俱報稱各營兵馬現在足數惟器械有新舊不
一亦即飭令各營造備如式再查登萊青三府暨
膠州一帶營汛俱係沿海地方各營汛將弁兵馬
等項均關緊要(臣)會審事竣於雍正六年十一月
初十日由濟南府前赴登州等處沿海一𢃄查勘
營汛業經具䟽
題報在案查騐得登標中右兩營水師前營以及寧
福安東營其水師前營把總莊虎安東營把總余
營馬步兵丁步箭鳥鎗尚屬可觀馬箭甚屬不堪
理應將該營副將參處但臣閱副將王来祜年雖
六旬有餘精力尚強頗知自愛猶可表率將弁訓
飭兵丁姑勒限四箇月飭令教演如仍廢弛再行
參處其萊州營兵丁技藝均屬可觀惟萊州營所
轄之濰縣汛(臣)路由經過親閱弁兵該汛把總張
爾美弓馬生疎操演懈弛以致該汛兵丁技藝不
堪曠玩已極業已咨革再至兖州府(臣)驗看得兖
鎮所轄中右二營將弁弓馬尚屬可觀兵丁騎射
未免生疎當即嚴飭訓練如式至登鎮所轄之文
登即墨青州夀樂各營兖鎮所轄之沂州曹州臺
莊東昌梁山范縣沙溝各營(臣)未及親臨考試又
不便調閱隨照會兩該鎮代為考驗尚未呈覆(臣)
查東省各營汛一切鳥鎗弓馬礮位等項鳥鎗如
式者什之七八弓馬如式者什之二三惟礮位自
濟南城守營以至各處營汛俱不如式皆由於營
之東省營汛從前積玩成習陋弊多端(臣)訪聞拔
十兩不等此外節禮門包等項難以枚舉上而總
鎮副將下至參遊守備千總等官各視饋送之多
少為去取是以營伍一切操習俱至廢弛自登州
營將弁技藝雖屬平常而人材尚皆壯健兵丁漢
仗俱好果能教演熟習自必盡皆精練若據現在
情形槩行參革亦非仰體
皇上造就人材嘉與維新之至意是以臣親加考驗時
操演委員驗看嗣後倘再有技藝生疎者定行革
而於軍政實有裨益矣所有微(臣)在東查驗水陸
各營及沿海汛地將弁馬步兵丁情形理合據實
奏
聞謹
奏
整頓營伍尚屬易事但得實心盡力不避勞怨之將領
數員朞月之間便可改觀全在統轄大臣勸懲有術非
比吏治民風之難臻成效也
同日又
奏為欽奉
聖訓據實覆奏事竊(臣)家人齎回(臣)具
奏劉永鐄摺内欽奉
硃批諭旨卿能如此方為秉公持正之大臣朕甚嘉之
江南距豫不遠留心訪察如有不妥協處具奏以聞
但念劉永鐄年少聰明身受超擢之恩亦自當勉力
圖報料未必負朕卿於其臨行時切加訓誨然後令
往欽此仰見我
皇上包容廣大覆載為心人非木石自當竭力圖報但
(臣)看得劉永鐄人本聰明未能誠實即如劉永鐄
於雍正三年十一月内自泌陽調任滎澤時(臣)曾
加詢問泌陽縣内可尚有隐匿地畆否劉永鐄極
言俱皆首報等語後經(臣)於雍正六年五月間查
訪得劉永鐄原任泌陽縣内曾置買監生馮世承
熟地二頃七八十畆報糧止五十畆雍正三年十
一月内劉永鐄調任滎澤時竟將此地交與伊奶
公陳士勷家人許九照管嗣劉永鐄陞任南陽府
時即將陳士勷許九掣回於雍正六年三月内寄
字與生員馮瑄託其遵
旨首報糧二頃一十五畆而馮瑄因地未丈明止約略
報糧一頃六十畝未經全首又有荒地一叚不知
畝數曾否報墾(臣)飭司轉發開封府提審據陳士
勷供稱劉永鐄於雍正四年三月内尚有回贖馮
世臣已賣之熟地一頃等語(臣)現在委員查丈尚
未詳覆(臣)查劉永鐄從前在泌陽縣任内置産隐
報
干例議(臣)未敢擅便謹據實奏
聞應否准其作自首報糧完結將所置莊地變價入官
以充公用
鴻恩出自
皇上寬嚴並濟愛惜人材
命(臣)教導之至意俟劉永鐄赴任時(臣)再切加訓誨留
心訪察奏
聞又於(臣)具
奏濟寧州盜案摺内欽奉
諭旨據該撫等俱經奏到己備悉情形另有諭旨矣欽
此查此案(臣)奉
諭旨於雍正六年十二月初九日會同總河(臣)齊蘇勒
山東署撫(臣)岳濬嚴審明確實係宋玫宋薇為伊
故父原任兖寧道宋基業應追虧空無補與馮侯
南等一夥無賴棍徒商謀刦庫又因宋玫弟兄先
與向充兖寧道衙役王奎文争訟分賠伊父虧空
聞又於(臣)恭報河東兩省雨雪日期摺内欽奉
諭旨覽奏雪雨情形朕懷深慰畿内兩次得雪亦巳霑
京師以至薄海内外無不共占大有永慶昇平矣所
有奉到原摺理合恭繳為此謹
奏
覽
雍正七年正月二十九日河東總督(臣)田文鏡謹
奏為恭報河東兩省得雪日期仰祈
睿鑒事竊照去冬兩省得雪分數日期已經具摺奏
聞兹於雍正七年正月十二十五十六十七十九二十
六等日據豫省各屬具報到(臣)通省積雪各有五
六七寸不等又據東省各屬陸續具報到(臣)於正
月十二十三十五十六十七十九等日各處得雪
三四寸五六寸不等其正月二十六日東省曾否
得雪俟報到日另摺奏
聞(臣)查播種二麥最宜得雪自去冬以来連降瑞雪在
地麥苗已經根蒂堅好當此春和始布土膏發動
之時又復連得瑞雪均被霑濡則發榮滋長益卜
豐登之有兆也我
皇上至誠格
天澤及庶類是以百物順成萬民樂業(臣)忝任封疆曷勝
懽忭理合繕摺奏
聞仰慰
聖懷謹
奏
欣慰覽焉前於直隸得雪時曾降有諭旨此皆仰賴
天地眷祐
聖祖蔭庇之所致朕常懷慚懼然膏澤雖霑豐登二字必
待秋成而後敢言也惟期與卿更勉誠敬而已
同日又
奏為恭謝
天恩事竊查浙江嚴州府同知蔣大年湖廣蘄州知州
蔣嘉年俱係(臣)之内姪蔣大年原任莒州知州蔣
嘉年原任嘉祥縣知縣(臣)蒙
皇上天恩總督河東随將伊兄弟二人
奏請迴避蒙
皇上俞允令其引
見随於雍正六年九月二十日引
見蒙
皇上特授蔣大年嚴州府同知蔣嘉年蘄州知州(臣)於
去冬巡視海疆路經莒州蔣大年見(臣)時備述
皇上温諭訓誨賞賚曠典(臣)即面加教導勉其仰遵
聖訓勤敏向前努力做好官以圖報效蔣大年遂感激
涕零向(臣)禀云大年乃么麽小吏荷蒙
皇上洪慈銘心鏤骨若敢有絲毫忍負
天恩決非人類等語又於雍正七年正月十一日據蔣
嘉年具禀到(臣)備載
陛見時蒙
皇上教誨懇切賞賜優渥洵千古未有之
隆恩人非木石自當竭尺寸之長以效犬馬之報等語
(臣)即寫字諄囑令其實心辦事無怠無欺以不負
皇上諄諄教誨之
聖意誠切開導去訖但(臣)查内親原無迴避之例(臣)因
嫌疑所關冒昧
奏請乃蒙
皇上俯念微情即為
俞允則
皇上之垂諒夫(臣)者無念不至曲體乎(臣)者無事不周
(臣)何人斯遭逢一至於此惟有益殫血誠并時加
訓誨令蔣大年蔣嘉年共圖報效以仰酬
皇上天恩於萬一耳為此謹
奏
蔣大年嘉年弟兄於引見時既經朕耳提面命再加卿
如此一番策勵若不思努力向上則豈木偶也歟況二
人雖係新進後生觀其資質將来俱可期望成立者
同日又
奏為遵
旨察議具奏仰祈
睿鑒事雍正七年正月初六日(臣)齎摺家人回豫敬捧
皇上硃批山東巡察蔣洽秀條奏一摺到(臣臣)跪誦
諭旨欽此欽遵伏查巡察一官稽查保甲點驗民壯盤
察驛馬乃其專責(臣)於去年九月内赴東時沿途
察看保甲竝未實力奉行(臣)即條分縷析備檄各
屬遵照力行在案復又驗看各處民壯率皆有名
無實(臣)即嚴加申飭令各屬照例挑選募補置備
器械勤加操演如有廢弛即行查𠫭在案至於驛
馬一項亦多疲瘦缺額(臣)當委各道逐一盤查勒
令買補嗣據各道陸續報明足額具結呈送(臣)復
飭不時查察在案(臣)因山東保甲民壯驛馬如此
廢弛亟宜整頓(臣)抵濟南後適蔣洽秀巡歴回省
(臣)即一一囑其留心整理但蔣洽秀係一忠厚書
生諸事既未歴練賦性亦復柔懦去年六月到山
東以来於地方毫無禆益雖其心未嘗不欲振作
無奈才力不及不能施為且御下不嚴所過地方
跟随僕役竟有需索門包小費之擾誠如
聖諭觀伊甚不妥協人也(臣)謹據實具
奏又蔣洽秀條奏登萊青大路添設墩臺營房條内
欽奉
諭旨命(臣)察議奏聞欽此(臣)查蔣洽秀奏稱登莱青三
府南北兩面皆海中通大路有二十里一墩者有
三十里一墩者汛防稀闊賊盗出入難於稽察應
請照中東兩大路之例每十里添設一墩每墩添
造營房十間每兵一名撥給二間擇兵丁之家口
少者令其挈眷居住等語(臣)查設立墩臺原酌量
道路之衝僻分墩臺之多寡定守兵之數目非凡
有道路俱應設十里一墩每墩撥馬二步三也山
東登莱青三府雖南北兩面皆海中通大路然沿
海各口俱另有墩臺星羅碁布已屬周密中間道
路不過州縣居民以及小販營生往来而已非中
東兩路行旅絡繹不絶者可比是以設立墩臺或
十里十五里二十里二十五里以至三十里不等
則從前設立之意非漫無分别也(臣)前巡視海疆
登莱青三府俱經親歴見各處墩臺或因其地勢
高阜或因其路當阨要俱皆安置得宜足資守望
雖非處處十里一墩而要之十里十五里者居多
二十里三十里者為少頗為周密無事添設再據
各鎮營造送守墩兵丁數目亦多馬二步三並無
缺少至於兵丁之移眷居住亦不易言盖兵丁原
有本籍别籍之不同而本籍又復有離汛遠近之
不一或置有産業或倚其姻親誰肯輕離往来跋
涉富者固非情願貧者更屬艱難雖軍令所至不
敢不從䆒非體恤士卒之意總之兵丁偷安離汛
與否全在將弁之號令嚴明稽查勤密亦不在家
口之有無也(臣)以為蔣洽秀所奏登莱青三府添
設墩臺營房令兵丁移眷居住之處無庸議至蔣
洽秀奏稱夲年二月内掖縣王文煜等家被盜拏
獲賊犯高義等係陜西平涼府等處人乘騎騾頭
由大路直驅而入皆由防禦疎懈墩臺稀少之故
等語查守墩兵丁原令其不時巡查暸望遇有大
盜行刦瓜分謀害則奮勇救護竭力擒拏若乘騎
騾馬扮作客商又焉知其為賊而詰問之耶又豈
能執在途之行人而一一問之耶蔣洽秀所奏盜
賊乘騎騾馬直驅而入皆由防汛疎懈之說亦屬
未確又蔣洽秀奏稱黃縣福山縣之官莊九里站
東十里舗等處皆現有墩臺而無兵丁防守等語
(臣)查黃縣止有界首諸由貫南欒舗北馬等處四
墩福山縣止有崗嵛小辛店黃務店等處三墩俱
設有兵丁防守至於官莊九里站東十里舗等處
乃係從前廢墩原無兵丁防守現今豫省亦有此
等廢墩況各處墩臺撥兵數目俱經造冊報部孰
敢遺漏蔣洽秀不知係從前廢墩亦不知守墩兵
丁俱係報部是以有有墩無兵之說也(臣)才識短
淺所議是否允協理合具
奏伏乞
皇上睿鑒施行所有奉到
硃批山東巡察蔣洽秀條奏原摺一併恭繳為此謹
奏
覽駁議蔣洽秀處深中肯綮於此奏未到之先已有旨
矣蔣洽秀非忠厚書生乃不肯盡職奉公耳巡察一官
若咸得實力任事勤慎之人與卿等督撫同心合德匡
勷協助不無輔車唇齒之益如各欲自立聲名趨向互
異則非徒無益而有害所以朕每因地因時而制宜於
各省或設或不設也不得其人寧曠此缺以免紛擾
雍正七年二月十一日河東總督(臣)田文鏡謹
奏為欽奉
上諭撥給養廉事竊(臣)准兵部火票齎到怡親王暨大
學士公馬爾賽等寄字内開雍正六年十一月十
九日奉
上諭據副總河嵇曾筠奏稱協理河務僉都御史徐湛
恩任内竝無養廉之項請將每年賞伊之養廉銀六
千兩内分出二千兩給與徐湛恩等語朕思嵇曾筠
養廉之項僅敷自已用度爾等可寄字與河南山東
兩省督撫著每年於存公銀内各撥給銀一千兩合
為二千兩與徐湛恩為養廉之資欽此仰見
皇仁浩蕩體恤臣工之至意(臣)即欽遵
諭旨行令布政司每年於司庫存公銀内撥銀一千兩
自奉
旨之日為始按季支發以為協理河務僉都御史(臣)徐
湛恩養廉之資并咨會山東署撫(臣)岳濬一體欽
遵外所有撥給養廉銀兩理合繕摺具
奏為此謹
奏
覽奏撥給養廉銀兩知道了徐湛恩居官何如
同日又
奏為豫省漕運動用歸公鹽規銀兩數目據實奏明
仰祈
睿鑒事竊查雍正六年七月内於請復舊例等案内准
部咨豫省漕糧各照舊制徵收本色應給脚價銀
兩於糧道庫内動用糧道及各府直隷州歸公鹽
規竝節省項下耗羡銀兩支給仍將動用過銀兩
造入該年漕項奏銷冊内具題查核等因(臣)查雍
正六年分所有舊管前道楊夢琰餘剰鹽規銀一
百六十五兩零新收各屬鹽規銀一萬二千四百
七十八兩零又收漕項下耗羡銀二千九百八十
二兩零共新收銀一萬五千四百六十兩零今起
運雍正六年分漕糧所有發給各州縣運漕脚價
銀共一萬七百九十八兩零又雇募剥船刨淺敲
冰等項共用銀一千三百七十二兩零以上共開
除銀一萬二千一百七十兩零實在存庫銀三千
四百五十四兩零各屬未解鹽規銀二千三十七
兩零俟解到貯庫通共應剰銀五千四百九十二
兩零但(臣)查漕運脚價銀兩與雇募剥船等項俱
係動用歸公鹽規竝非開銷正項錢糧可比雖奉
部咨於該年漕項奏銷冊内具題(臣)愚以為既係
充公之項不便造冊題報似無庸於漕項奏銷冊
内造報題銷兹據糧道陳世倕詳報前来除另文
咨明戶部存案外所有漕運動用鹽規歸公銀兩
數目理合繕摺奏
聞伏乞
皇上睿鑒施行謹
奏
充公銀兩自不應入於奏銷冊内題報所奏是不特此
也卿凡料理錢糧事務悉屬允當朕實信之有素
同日又
奏為豫省各屬歸公鹽規銀兩據實奏明仰祈
睿鑒事竊照河南糧道衙門及開封府舊例所得鹽規
自雍正四年起經(臣)
奏請歸公以為運漕建壩之用在案查雍正四年分
餘剰鹽規一千五百三十一兩零又雍正五年分
糧道衙門及開封府共收鹽規銀七千一百五兩
零通共鹽規銀八千六百三十七兩零除雍正五
年分辦漕動用過八千四百七十二兩零實剰銀
一百六十五兩零兹於雍正六年五月内節據歸
德河南彰德懷慶衛輝南陽汝寧七府及陳許禹
鄭汝光六州陸續詳報前来呈稱各府州所屬各
項陋規俱已革除惟舊有鹽規一項在鹽商以為
成例已久分所當送但既蒙
皇恩優渥賜以養廉願將此項鹽規悉行歸公以充運
漕之用等因到(臣)随據糧道陳世倕將各府州鹽
規銀共六千一百餘兩開報前来(臣)查各屬鹽規
一項詳請歸公盖以鹽商原係富商且皆各省之
人運鹽入境以取民利地方官有捕私督銷之責
每逢生辰令節鹽商有所餽送亦屬情理之常今
各官俱蒙
皇仁浩蕩賜以養廉不敢私收情願援照開封府例為
挑淺雇船築壩歸公之用上既無礙於
國下亦無礙於民自應一併歸公以充運漕之用其
各屬解到鹽規銀兩現貯糧道衙門庫内除起運
雍正六年分漕糧動用鹽規并舊管新收實在數
目另摺
奏明外所有各屬歸公鹽規銀兩數目理合奏
聞伏乞
睿鑒謹
奏
斯事卿當再加斟酌朕意緝私銷引地方有司均關考
成些微鹽規留與伊等一者資助薪水稍覺饒裕二者
難保歸公之後不於此外重複需索若然則於衆商殊
有礙也
同日又
奏為查勘東省廟工情形敬陳末議仰祈
睿鑒事竊惟重道崇儒者
聖王之大典趨事赴功者(臣)分之當為我
皇上以
聖廟偶災發帑興修大小臣工亟當黽勉從事早為
告竣仰副
聖懷不意遷延歲月經久無成(臣)恭膺
簡命總督河東仰體我
皇上尊崇
宣聖之至意巍煥宫墻之曠典豈可任其遲延虛費
國帑即嚴飭山東布政司查明此工係何年月日興
修領過錢糧若干買過物料若干做過工程若干
逐一清查具報去後随據布政使費金吾於雍正
六年九月二十七日詳覆前来(臣)因奉
旨赴東會審黃炳余甸一案未得親詣查勘迨(臣)會審
事竣由登莱查視海疆已畢遂親謁
聖廟并率領監督承修各官逐加查驗查勘得大成
殿寢基尚未建立大成門金聲玉振門
御碑亭兩側門亦未興工兩廡該造八十八間内三十四
間尚未建立其巳建之兩廡五十四間竝巳建之
啟聖殿五間金絲堂五間俱未調脊盖瓦亦未鋪
砌磚石周圍墻垣尚未圬墁其木料之丈尺寬厚
與原估半不相符且木植多未雕刻精細磚料多
未琢磨光潤石料多未鏨鑿花文所用之琉璃瓦
霜雪之後又間有折裂者種種草率難以枚舉(臣)
即面行申飭一應巳建未建工程照依原估丈尺
其中稍有不符即飭更換至磚瓦木石已經辦成
者務期精工未經辦成者速令採買俱各遵照去
後(臣)回至濟寧會審宋薇一案將廟工情形一一
告知署撫(臣)岳濬據云回省便道即行親看再為
嚴催等語但臣查開土興工已經四載有餘計其
錢糧則在十餘萬之外考其工程則在二三分之
間論其採辦則備一缺十實無應手之物料觀其
匠作則此去彼来亦無鳩集之技能在督催者既
因循而苟且在承修者亦玩愒而遷延錢糧則愈
用愈繁工程則愈久愈弛而且原派之員既有陞
遷降調之殊則新委之員又多推諉延挨之弊如
此相沿(臣)恐再遲三四年四五年亦難即覩巍峩
之象輪奐之觀也(臣)若概行參處則參不勝𠫭若
一概掣回另委人員則經手之官反脫然事外既
無以示懲接受之官必轉相效尤亦無以示勸此
其不可者一也但查各州縣承修承辦各官實有
錢糧刑名之責若令其終歲在工則地方何人代
理若令其身任地方則廟工何人督率在州縣之
勤敏者不免顧此而失彼在州縣之怠惰者反得
偷安而規避此又其不可者一也(臣)愚以為人有
勤惰貴考其成法有勸懲先專其責仰請
皇上應否將在工人員有督催經手之責有承修承辦
之任不能上緊辦理以致遲延者如兖州府知府
金以成萊州府同知張文炳青州府同知張文瑞
兖州府通判黃家炳濟寧州知州高令樹泰安州
知州王一夔東平州知州王敷賁滕縣知縣馬兆
英嶧縣知縣崔弘烈汶上縣知縣于斐鄒縣知縣
張曰璉滋陽縣知縣王㴻東阿縣知縣何一蜚等
員除何一蜚經(臣)以才具平庸題𠫭外其現任各
官俱令其暫為離任勒限修造俟廟工告成之日
再還原任其餘佐貳雜職等官俱係協修微員概
免離任令其在工效力俟廟工告成之後准其回
署至在工監督之大員相應仍飭濟東道張體仁
登萊青道李英監督各官勒限修造但查登萊青
道駐劄萊州去工本遠而李英又現在經(臣)
題請調補南汝道倘蒙
俞允准其調補應將一概工程專交濟東道張體仁就
近督理實為妥便再(臣)更有請者修建廟工諸務
繁劇非多集賢員不能辦理且現有離任者則署
理各篆亦皆乏人仰請
皇上於候選候補知府同知通判州縣人員内揀選身
家殷實者二十員發往山東擇其中通曉工務者
令其在工效力俟廟工告成之日奏請
皇上敇部從優議叙留在東省遇缺即行
題補其所遺知府一缺同知二缺通判一缺直隸州
二缺知州一缺知縣五缺擇其中熟諳吏治者暫
行試用署理俟廟工告成在工各員復還原任之
後亦留在東省遇缺另行
題補如此則在工人員得專心畢力以贖其從前怠
玩之罪而效力人員亦必鼓舞奮興以冀其將来
議叙之條況有該道之查催督撫之𠫭處所有用
過錢糧做過工程令其五日一報以備查考則勤
惰自分勸懲有道將見
聖廟告成有日而
國帑不致濫費
欽工不至久悞矣再置辦物料現在需用銀兩查有鈕
國璽從前採買木植虧空銀二萬七千三百八十
六兩零若俟追還後採辦未免濡遲應否先動司
庫銀兩照數支給嚴飭承追督催各官勒限嚴追
賠還司庫若鈕國璽力不能完即遵
諭旨著落濫用劣員之原任撫(臣)陳世倌賠完以免懸
項(臣)又總查得此工自前撫陳世倌起經前撫塞
楞額布政司自前任布蘭泰起經前任張保岳濬
監督之道員自前任登莱青道徐德淑起經前任
濟東道牟錝元俱係歴来督催之上司遲延之咎
均所難辭似宜一體示懲以為不實力督催者戒
(臣)現在勘得
聖廟中未被災之
聖蹟殿奎文閣&KR0905;星門詩禮堂啟聖寝殿神庖正房
東西掖門齋宿正房等處不免猶有剥落殘缺將
来大工完竣新舊間錯非所以肅觀瞻也(臣)請稍
加葺理尤為全美我
皇上興建大工既用一二十萬之帑金區區小費原所
不惜然此項錢糧既在原估之外又非另行建造
大工可比仰請
皇上應否將此項修理即著歴来督催不力之撫司道
分認估修以懲其不能督催之咎(臣)仰體
皇上尊
師重道之意不揣愚陋不避嫌怨冒眛具
奏是否允恊伏乞
聖明訓示可否具
題統候
皇上睿裁施行為此謹
奏
此奏可嘉之至随另有諭旨頒發卿總督兩省政務殷
繁不能分身兼顧廟工一事朕已差委部臣前往辦理
矣
同日又
奏為欽奉
聖訓據實覆奏事雍正七年二月初七日(臣)家人齎回
(臣)具
奏查驗東省將弁馬步兵丁摺内欽奉
硃批諭旨此軰武弁若不至劣蹟昭著但有寸長可取
即當寬容一步又奉
諭旨誠哉是言火器為軍中最要之務豈宜稍忽又奉
諭旨此風何可一日姑容又奉
諭旨當嚴行申飭務令革除又奉
諭旨整頓營伍尚屬易事但得實心盡力不避勞怨之
將領數員朞月之間便可改觀全在統轄大臣勸懲
有術非比吏治民風之難期成效也欽此(臣)查東省
營伍廢弛巳久是以臣查驗之時苟有寸長可取
無不諄諄訓誨不敢遽行𠫭革以負
皇上造就人材之至意至於各營兵丁漢仗俱好一整
理間便可改觀但實心任勞任怨之將弁難得其
人(臣)再四思維細加調度查河南督標中軍副將
張孟儀開封府城守營都司宋愛該員持躬清正
營伍熟諳(臣)已經
題請將張孟儀調補膠州營副將宋愛陞補即墨營
收得人之效而東省各營將弁亦必觀感振興共
相砥礪矣再火器為軍中最要之務
聖諭至明(臣)巳經嚴行申飭令各處營汛依法製備至
營汛陋規自鎮(臣)萬際瑞岳含竒莅任後加以(臣)
總督河東以来此風全息其整頓之處遵
旨當再行嚴飭又於(臣)覆
奏劉永鐄摺内欽奉
諭旨果能如此
上天自無不照察錫佑之理又奉
諭旨在劉永鐄始初未料獲受如此知遇少年心性難
免失於自檢後寄字託人代首正係天良發露處然
即此觀之可見其駁而不純上智流品殆不若是也
又奉
諭旨准照議完結欽此仰見我
皇上包容廣大嘉與維新之
聖意盖天下無所慕而為善無所畏而不為不善者此
上智之品難期望於中材然秉彛之念人孰無之
今劉永鐄受
皇上格外隆恩即設法令人代首正其天良發露悔過
諭旨准其作自首報糧完結至(臣)仰體
皇上愛惜人材之意乃蒙
温語褒嘉(臣)益不勝悚惶之至所有原奉
硃批奏摺理合恭繳謹
奏
覽
雍正七年三月初六日河東總督(臣)田文鏡謹
奏為恭報河東兩省雨雪日期仰祈
聖鑒事竊(臣)據豫省各屬具報雍正七年二月十四十
五十七等日通省積雪三四五寸不等十九二十
兩日通省復得時雨入土二三四寸不等據東省
各屬具報正月二十六七等日得雪三四寸至五
六寸不等二月十四五等日又得雪二三四五寸
不等各到(臣)欽惟我
皇上至誠至敬上格
天
祖是以屢年以来雨暘時若年歲豐登今兩省去冬以及
入春連得雨雪(臣)益信
皇上天人感應之
諭
聖明默契之微乃
皇上聖不自聖猶有敬誠以待之
諭旨仰見
帝德高深非(臣)下所能窺測於萬一也所有河東兩省
雨雪日期理合繕摺具
奏仰慰
聖懷為此謹
奏
覽兩省雨雪情形朕懷實慰
同日又
奏為奏
聞事竊惟民生之為累莫甚於陋弊陋弊之未除皆由
於衙蠧盖除弊方可興利去蠧乃以安民(臣)查東
省陋弊相沿蠧役累民比比皆是請舉其一二為
我
皇上陳之如徵糧有徵糧之弊也花戶完納錢糧櫃書
之串票有費銀匠之鑿印有費經承之紙筆有費
而且衙役則包攬侵漁單頭則需索派累其司府
衙門之飯食敲平看色寄庫以至解銀發銷等項
派之州縣州縣書役又派之里民用一派十各自
分肥此徵糧之弊也如收漕有收漕之弊也民間
完納漕糧倉書則捺勒需索收米有費斗級則踢
斛淋尖斛口有費起運則車輛脚價幫貼有費而
且催漕亦有使用烙斛又有舊規其道府衙門之
開徵造冊催兊押幫以至旗丁水手等項派之州
縣州縣書役又派之里民用一派十各自分肥此
收漕之弊也其餘陋弊諸如此類難以枚舉(臣)受
事之後即備檄各屬將陋規悉行首出衙蠧悉行
革除如有陽奉隂違者官則飛章糾𠫭役則嚴拏
重處(臣)又於雍正六年九月内奉
旨赴東會審黃炳一案凡遇各屬當即面行開諭諄諄
以除弊去蠧為急一時各屬紛紛呈首者不計其
數近聞山東人民捏布訛傳言(臣)在東時見地土
肥饒欲具題加賦民間房屋欲按間納課併發量
地之竿丈量地畆比舊時短至二三寸俱賴巡撫
力為勸阻等語(臣)聞此訛傳不勝駭愕(臣)自念執
法極嚴奉公惟謹出一言必使之可以告
皇上而後發辦一事必使之可以見
皇上而後行久已在
皇上洞鑒之中照臨之下(臣)復何容置喙即使物議風
生謗言騰起(臣)非敢稍存顧避亦非慮上惑
聖明但陋弊方在清除蠧役方在釐剔當法令初行即
有訛傳以為如此可以掣肘乎(臣)矣如此可以牽
制乎(臣)矣不知(臣)懷犬馬之私切鷹鸇之志雖早
料其必然而必不敢不力為整頓急為清理以負
皇上天高地厚之隆恩也總之此等訛傳皆出於上下
各衙門姦胥蠧役併各州縣里書總催單頭之口
彼見陋弊悉除無從染指是以造作浮言蠱惑愚
民使之羣生怨望且希將来查究之人自必顧忌
瞻徇彼得朦官作弊以遂其網利營私之計耳豈
知陋弊不可不除蠧役不可不去(臣)忝任封疆此
心此念止知上體
聖心下愛百姓謗毁固所不辭嫌怨亦所弗避但不敢
於
君父之前稍有隐諱(臣)現在出示曉諭外所有東省訛
𫝊冒昧奏
聞伏祈
睿鑒為此謹
奏
大抵魑魅魍魎之輩至技窮力竭時率用此條姦計乃
從来宵小之常情奚足介意凡百但求可以對
天處行去悠悠毁譽不特似此捏造浮詞毫無影響便實
有之事言之確鑿亦復何畏何慮之有明白曉諭後自
當止息也
同日又
奏為欽奉
聖訓據實覆奏事雍正七年三月初二日(臣)家人齎回
(臣)具
奏豫省鹽規歸公摺内欽奉
諭旨斯事卿當再加斟酌朕意緝私銷引地方有司均
關考成些微鹽規留與伊等一者資助薪水稍覺饒
裕二者難保歸公之後不於此外重複需索若然則
於衆商殊有礙也欽此(臣)查此項鹽規自開封府知
府孫蘭芬於雍正四年情願歸公以為運漕建壩
之用經(臣)
奏明在案是時七府七州皆有鹽規俱不自安共懷
一歸公之念而未得其便迨至雍正六年於請復
舊例事案内豫省漕糧改徵本色(臣)與司道等議
及運漕脚價併雇募剥船刨淺敲冰等項之費除
將糧道衙門及開封府充公鹽規併漕項節省項
下耗羨銀兩動用支給外尚恐有些微不足敷用
之處適歸德府知府唐綏祖光州知州劉兆幾因
公至省在旁與聞即面禀將歸德府光州所收鹽
規願充公用随即具詳到(臣)嗣後各府各州聞之
無不踴躍歡欣情願將所收鹽規以充漕運之用
各詳報前来咸稱各府州蒙
皇上賜以養廉公私有頼俯仰從容何敢於此外稍有
染指等語則此項鹽規實屬情願歸公懇請再三
實非(臣)有所強而行之也況伊等於歴来之所現
有者尚皆不受而後安於心則分外之所無者又
不敢於
皇上之前稍有隐諱故備陳各屬歸公緣由仰祈
睿鑒又(臣)具
奏撥給徐湛恩養廉摺内欽奉
諭旨據實覆
奏又於
奏劉永鐄摺内欽奉
諭旨朕待天下臣工之心真誠無二實可質諸
天地欽此仰見我
皇上覆載為心胞與為念凡兹百爾皆一視同仁無分
彼此不獨(臣)一人心悅誠服即天下臣工無不心
悅誠服者也所有奉到原摺理合恭繳謹
奏
覽
雍正七年三月二十日河東總督(臣)田文鏡謹
奏為恭報河東兩省得雨日期仰祈
睿鑒事竊查雍正七年二月内河東兩省共得雨雪其
分數日期已經具摺恭
奏兹據豫省各屬具報三月初一初二初三十一十
二等日通省各得時雨入土三四五寸不等又據
東省續報二月二十七八等日得雨二三寸不等
又據報三月初一初二十一十二等日各屬又得
時雨入土二三四寸不等二麥長發土田滋潤各
等情到(臣)此皆仰頼我
皇上至誠至敬感召
天和是以甘㴻知時靈苖應候来牟率育計日可待(臣)惟
有欽遵
聖訓必敬必誠無或稍怠耳所有河東兩省得雨日期
理合繕摺具
奏仰慰
聖懷為此謹
奏
覽奏即慰悅之念亦不敢萌惟敬待
天
祖錫祐於收成之後方始額手欣慶也
同日又
奏為受
恩至重圖報至難冒昧越分陳言仰祈
聖鑒事竊(臣)荷蒙
皇上隆恩屢經遷擢秩崇禄厚非惟
寵錫優渥莫與比倫諸如察(臣)之愚宥(臣)之罪憫(臣)之
苦惜(臣)之名種種
殊恩誠有子不能得之於父者而(臣)乃得之於
君是以口不能言筆不能書日夜刻心希圖報稱然每
自循省率皆分内所當為之事無以自别於庸衆
而
皇上逾格之恩施乃益有加無巳若(臣)凡有見聞不直
陳於
君父之前則(臣)不但負我
皇上抑且自負其心矣(臣)近風聞一事明知事非職守
言涉嫌怨然激於愚悃不得不敬為
皇上陳之督撫大吏關係一省吏治民風固須才守兼
優尤必謹身倡率如浙江督(臣)李衛操守廉介(臣)
所素聞且𫝊其偶有缺乏輙於家間取足再(臣)閱
邸抄每見其設施條奏亦皆動合機宜此誠當世
之賢員所謂難能而可貴者也然馭吏䋲尺未免
稍疎振肅規模未免少檢則於大僚之體有未全
於
皇上任使之意恐亦有所未副夫察吏所以安民博寬
大之名於一員則千萬人受累矣正已所以率屬
圖游衍之歡於一日則千百行受玷矣(臣)實見其
不可然素無交際未便相規邇聞其
陛見在即是以敬陳於
皇上之前或
賜面加
訓誨俾知改過增美有醇無疵則體統全而綱維肅庶
無負
皇上造就臣工求賢若渴之至意諸所風聞除開具另
摺仰祈
皇上俯賜全覽外為此謹
奏
覽奏嘉悅之懷筆難罄述内外大臣皆肯如是彼此愛
惜互相切磋即所以愛君報主也況朕每品評督撫優
劣輙以卿與鄂爾泰李衛三人指為標準卿等三人實
共為一體設一有參差兩俱削色李衛向耽嬉遊頗涉
不檢朕所素知殊不料過舉乃至於此即日来京陛見
當切加訓誨以策勵之諒其定然領受悛改果能盪滌
微瑕纖垢俾美玉瑩然則默默中卿為李衛之恩友矣
若言有意縱容屬員可保斷無其事但通省官吏之衆
焉能各各洞察無遺歴年薦揚之廣曷克人人循分盡
職即責之賢聖亦有所不能者其間少有疎失憸壬之
輩遂乘隙而起議論風生諸如此類朕皆置之不問必
已身實有蕩檢踰閑之疵及屬員款蹟昭彰官箴玷缺
而一味偏袒徇庇方始嚴詰不為稍恕也於斯朕持有
定見確乎不移否則汝等封疆大吏如何展布手足耶
同日又
奏為恭報河南解陜騾馬日期仰祈
睿鑒事雍正六年九月二十八日准戶部咨内開欽奉
上諭京師及西安需用騾頭爾等即行文直隷河南山
西山東各該督撫令其照數採辦欽此又於雍正六
年十一月初二日准戶部咨内開總督岳鍾琪奏
稱河南山西二省採買騾七千頭就近解送陜西
已足備用奉
旨依議速行等因到(臣臣)當即檄行河南布政司遵照
通行各屬辦買俱經(臣)驗烙如式自正月初十日
起至二月十四日止分為十七運觧送西安嗣據
押運等官禀報騾頭到陜日期自二月初一日起
至三月初三日止所有豫省應辦騾三千五百頭
俱經川陜總督(臣)岳鍾琪如數驗收訖再雍正七
年二月二十九日准川陕總督(臣)岳鍾琪咨内開
各營應解馬匹行令揀選臕實之馬於騾頭解完
之日即行接續解送西安緣由到(臣臣)查雍正六
年五月初十日准戶部咨内開欽奉
諭旨爾等密行文總督田文鏡飭令該省駐防及綠旗
營員弁將營馬加意餧養俟岳鍾琪取用之日揀選
臕實馬三千匹解往彼處欽此(臣)將駐防及綠旗各
營均勻分撥每營馬百匹撥派出六十七匹以足
三千匹之數随檄行布政司飛移城守尉督標兩
鎮照數揀選臕實馬匹解陜應用兹於三月初十
日起俱經(臣)親驗明白分運解往西安其草束等
項遵照部文動支正項備辦但長途䟦涉馬匹止
食空草必致疲斃麩豆等項亦不可缺其管押兵
丁馬乾銀兩(臣)仍飭司照常給發并嚴飭押運官
弁約束兵丁母致擾累其解到西安交收日期俟
報到日另摺恭
奏(臣)因解陜騾馬事關軍需恐上厪
聖懷是以先將解赴西安日期具摺奏
聞至一應動支正項錢糧並買補馬匹銀兩容(臣)分别
核實另行報銷合併聲明謹
奏
據奏巳將騾馬照數解陜甚好随經交部存案備查矣
同日又
奏為酌議辦理車騎事宜給發各項銀兩數目謹分
析
奏明仰祈
睿鑒事雍正七年三月十七日接准部咨内開為欽奉
上諭事查得車騎營兵九千人令直隸山東山西河南
等省於四五月間先後起身以五月初十後二十
五日以前陸續到京四省車兵每名賞給銀二十
兩著該督撫動支藩庫銀兩按名給發各兵丁所
用綿甲令各該督撫修理齊全交與該兵帶来等
因准此(臣)遵即檄行布政司及(臣)標中軍副將并
照會南北兩鎮一體遵照外(臣)查雍正六年正月
二十六日為遵
旨密議據實覆奏事摺内經(臣)將辦理挑選兵丁事宜
逐一奏請奉有
硃批諭旨欽遵在案今(臣)按現准部文與(臣)前摺内條
件猶有應為酌量分别辦理之處謹當逐一奏
聞(臣)查前摺内兵丁安家之費經(臣)酌議動支公項銀
兩每名給銀三十兩今部文内欽奉
諭旨每名賞給銀二十兩著該督撫動支藩庫銀兩按
名給發欽此(臣)當謹遵
諭旨於藩庫内各給銀二十兩至(臣)前奏三十兩之處
似無庸再給又部文内開兵丁所用綿甲令各該
督撫修理齊全交與該兵帶来等語(臣)查南北兩
鎮俱係綿甲經(臣)飭令修整現皆齊全足用惟(臣)
督標俱係鐵甲竝無綿甲(臣)當照督標派撥兵數
動用公項銀兩星速製偹務令堅緻如式給發起
程以上二項皆遵照部文現在敬謹料理(臣)又查
前摺内尚有兵丁行装衣服等物乃
皇上格外施恩令(臣)酌議之項似應仍行量給今(臣)謹
酌議每兵六兩凡應用行装衣服以及油罩雨具
等物一切足用(臣)皆逐件開單動支公項銀兩給
發令其自行製備仍令照單送驗(臣)又查前摺内
奏明兵丁負載行装等物每兵五名給䭾騾二頭鞍
架俱全今部文亦未議及但所挑兵丁俱係步兵
原無馬匹其鑼鍋帳房與盔甲等物長途跋涉皆
須䭾載部文雖未議及亦必不可少(臣)謹照前摺
所
奏動支公項每騾一頭發銀一十四兩給領辦買以
上二項俱現在檄行布政司(臣)標中軍副將并照
會兩鎮按派兵丁數目確核給發并札致山東山
西撫臣一體照此辦理至管押車騎兵丁之將備
千把應酌給路費銀兩之處(臣)於前摺内奏請欽
奉
聖諭臨期自另有旨欽此今准部咨管押車騎之將備
千把雖經派撥而應否給與路費銀兩尚未議及
應仍候
諭旨遵行所有現在酌量料理事宜理合繕摺奏
聞伏乞
皇上睿鑒為此謹
奏
交怡親王等議覆有旨諸凡事宜總俟部文到日遵照
奉行
同日又
奏為動用耗羡銀兩據實奏明仰祈
睿鍳事竊查雍正六年七月十一日(臣)覆
奏動用耗羡銀兩摺内經(臣)將豫省應用耗羡銀兩
辦理公務各項逐一奏明蒙
皇上硃批諭旨議論可謂是當之至以上數項皆地方
要務亟應辦理者卿權其輕重緩急一面奏聞一面
次第舉行欽此欽遵在案伏查豫省各府州縣城垣
歴年既久不無殘缺其少有殘缺者(臣)巳經飭令
地方官不時捐資修整至於塌卸過多自應動支
耗羡修築(臣)随檄行布政司委員確查估報去後
兹據署司謝旻詳稱豫省一百零八州縣除八十
九州縣或城垣竝無坍塌或少有殘缺地方官情
願捐修無庸動用公帑外惟查懷慶府附郭河内
縣彰德府附郭安陽縣汝寧府附郭汝陽縣陜州
歸德府所屬夏邑縣寧陵縣懷慶府所屬修武縣
武陟縣原武縣汝寧府所屬信陽州新蔡縣羅山
縣衛輝府所屬淇縣滑縣南陽府所屬唐縣陳州
所屬沈邱縣許州所屬長葛縣汝州所屬伊陽縣
光州所屬息縣以上共十九州縣所有城垣年久
損壊應一併估修但其中如淇縣原武羅山三縣
坍塌過多難於修補除淇縣原係土城仍建築土
城外其原武羅山二縣係偏僻之所今議一併建
築土城庶工省而力便以上統共估銀六萬五千
五百五十兩零委無浮冒等情造冊詳報到(臣臣)
現在飭司確核將耗羡銀兩檄發委員速行辦料
修築又查貢院號房舊止八千六百一十一間查
上年丙午科鄉試應試士子多至一萬二千餘人
因不敷用搭盖席棚以足其數今歲已酉科又值
試期入闈士子諒不減於上科所少號房酌量添
設二千四百間以為一勞永逸之計(臣)随檄行布
政司委員確估造報去後兹據署司謝旻詳稱添
蓋號房在龍門相近東西兩圍墻之外填築地基
添盖二千四百間從老墻南首接砌圍墻兩邊包
至大門共估用工料銀五千八百三十六兩零委
無浮冒等情造冊詳報到(臣臣)現在飭司確核將
耗羡銀兩檄發委員速行修造又查按察司司獄
自明季以来即無監房凡解審人犯俱寄祥符縣
監羈禁殊為未便(臣)檄行布政司委員確估造報
去後兹據署司謝旻詳稱建造司獄在按察司衙
門内西南臨街填高地基建築監墻週圍共六十
三丈高二丈墻外東西北三面俱築更道土墻内
造監房并獄神廟禁卒房等類共四十二間又另
造司獄司署前後共一十四間以上通共估用工
料銀四千七百二十三兩零委無浮冒等情造冊
詳報到(臣臣)現在飭司確核將耗羡銀兩檄發委
員速行建造此三項者均關公務共該動支耗羨
銀七萬六千三百三十六兩零至(臣)前所奏修整
(臣)標與南北兩鎮盔甲鑼鍋帳房鳥鎗等類及疏
濬各州縣大河淤淺之處(臣)已經飭司移會兩鎮
造報通飭各道府州縣行查去後尚未詳覆俟詳
覆到日應動耗羨銀兩(臣)再另摺恭
奏所有豫省修築各府州縣城垣并科場添益號房
建造按察司司獄一應動支司庫耗羡銀兩數目
俟工完之日除確核造冊送部報銷外(臣)欽遵
聖訓一面辦理一面將需用銀兩總數繕摺奏
聞謹
奏
所奏欣悅覽之興造俱屬是當合宜而又皆從節省甚
為可嘉工完之日照例報部存案可也
同日又
奏為刑名之任非輕賢能之員難得仰請
聖恩陞擢以收實效事竊(臣)荷蒙
皇上深恩總督河東吏治民生時刻在念伏思按察司
一官為刑名之總滙民命之攸關必須精明練達
才守兼優之員方克勝任(臣)查得現任糧道陳世
倕於雍正三年在南汝道任内緣前按察司沈廷
正陞任福建藩司(臣)即令陳世倕署理臬篆觀其
辦事明白聽斷得情實屬賢員後於雍正六年十
一月前按察使納海離任時(臣)令署布政使謝旻
署按察使事署任月餘因兩司事務殷繁力請將
糧道陳世倕署理(臣)於其辦漕事竣即令署理臬
篆該道署事以来悉心辦理朝夕弗遑聽訟精詳
務期明允不以刑訊為能不以文致為巧揆情度
理毫髮無遺是以刁詐之民當前立辨無出入之
愆重大之案經手可完無拖累之苦凡屬案情疑
似該道必親自鞫審不任意駁詰推諉屬員現今
數案俱係歴来府州縣不能審出者悉能審出實
情豫省官民無不稱其斷獄如神此不獨(臣)一人
之私言也可否仰請
天恩將陳世倕補授河南按察使則豫省之民將無冤
獄而(臣)亦得收臂指之助矣但(臣)查去年十二月
内接准部咨奉
旨河南按察使員缺著廣東按察使公元調補欽此又
查雍正六年正月二十七日邸抄内奉
旨吳昌祚補授山東按察使欽此(臣)查吳昌祚於去年
皇上另補他省至(臣)奉
命總督河東兩省事屬一體乃不懇請
陳世倕在豫六年民情風土無不周知以之陞擢
臬司不獨豫省刑名(臣)可無慮即豫省諸務俱可
共相贊理一轉移間實與地方甚有裨益再查河
南糧道一缺兼管驛鹽分守三府五州非老成幹
練之員亦難勝任查有衛輝府知府張建德居心
公正辦事勤慎每年在衛輝水次恊理漕運更屬
諳練其糧道一缺仰請
皇上天恩以張建德陞補亦屬相宜其衛輝府知府員
缺恭候
皇上敕部於記名人員内請
旨補授(臣)仰體
皇上因材器使慎重吏治民生之意用敢冒昧具
奏是否允協伏候
聖裁為此謹
奏
候另旨諭部再者朕簡命岳鍾琪統軍出塞欲令岳濬
於五月間往陜送伊父啓行東撫印務卿能代理乎若
慮鞭長莫及費金吾可暫署乎約計岳濬道路往返於
八月下旬方克旋任卿酌妥具覆奏到之日有旨
陜州閿鄉縣知縣趙可大何如
雍正七年四月十一日河東總督(臣)田文鏡謹
奏為黃河水汛平稳敬謹修防以固堤工以慰
聖懷事竊查豫省黃河水勢今歲自桃汛以来至三月
二十七日止一切工程俱各平稳(臣)已會同總河
(臣)嵇曾筠合詞具
題在案今四月初八日起伏汛又屆凡一切樁埽物
料(臣)已飭令預僃齊全并檄行管河道及在河官
弁督率兵夫人等駐守河干照依四防二守之法
加意巡查相機料理以仰副我
皇上軫念河工永慶安瀾之
聖意所有伏汛修防事宜理合繕摺恭
奏上慰
聖懷謹
奏
諸凡敬謹為之自齊蘇勒溘逝之後朕每念及河工不
禁心悸倘偶有變遷竟無所恃賴惟宜加慎修防并仰
仗
天地
神靈護祐克保無虞庶幾少慰朕懷於萬一
同日又
奏為欽遵
聖諭據實覆奏事雍正七年四月初六日(臣)家人齎回
(臣)具
奏浙江督(臣)李衛摺内奉有
硃批諭旨(臣)跪讀之下仰見我
皇上明竝日月德配高深凡内外諸臣俱在
聖心照鑒之中
帝念涵容之内雖覆載生成之德無以過也伏念
皇上視臣工如一體本無彼此豈臣子事
君敢存異同之見天下之事皆
朝廷之事也天下之臣皆
皇上之臣也為臣子者以一已之身報
君不若合天下之臣以共圖報
君是以善則相勸過則相規寅恭之誼實事
上之道我
皇上不以(臣)為冒昧多言又蒙
温語褒嘉(臣)何人斯遭遇
聖明信任之隆一至於此(臣)查李衛實為難得之賢臣
(臣)之愚衷實望其為臯䕫為稷契上為
聖主慶得人下為督撫樹標準偶有微疵恐非全美一
經
皇上面加訓誨則李衛自必感激
天恩力為改革將見有美無瑕庶幾仰副我
皇上造就臣工之
聖意而於封疆實有裨益則不獨李衛報
主之心可以稍盡而微(臣)報
主之心亦藉以稍抒其萬一也所有奉到原摺理合恭
繳為此謹
奏
朕待天下臣工夲諸一誠所望者惟以全美二字交相
勸勉耳此心實對
天日無慚
同日又
奏為欽奉
聖訓據實覆奏事竊(臣)家人齎回(臣)覆
奏徐湛恩摺内奉有
硃批諭旨(臣)伏查徐湛恩向在運河洵屬諳練之員今
聖諭仰見我
皇上睿鑒精詳瑕瑜畢照至於徐湛恩之操守(臣)實未
能深知緣自伊協理以来河工錢糧既非專管而
豫省屬員又從無餽送是以未能悉其底藴今欽
奉
聖諭(臣)遵當留心訪察仰副
聖懷為此謹
奏
覽
同日又
奏為欽遵
聖訓據實覆奏事竊(臣)家人齎回(臣)具
奏為刑名之任等事摺内奉有
硃批諭旨伏查(臣)前摺於三月二十日恭
奏按察使公元於二十六日到豫二十八日接受印
務随於四月初五日適各司道等在(臣)衙門會議
車騎行装等項接到邸抄蒙
皇上天恩將陳世倕補授河南按察使張建德補授開
歸道是時陳世倕在旁聞之驚惶無措備述革職
之員蒙
終如一必不有負
天恩至於公元(臣)雖相接未久觀其為人果係老成誠
棄者(臣)受
皇上隆恩兼轄東省自署撫(臣)岳濬以至兩鎮司道府
州縣并將備弁員等無不諄諄勸勉共相砥礪以
期仰報
聖懷再(臣)跪讀
聖訓内有詢(臣)可能代理東省撫印之
諭旨(臣)不勝感愧交集悚惶無地(臣)自顧庸材兼轄兩
省凡事皆仰賴
皇上訓誨周詳幸免隕越兹蒙
聖恩眷注復以東省撫印下詢(臣)何人斯乃蒙
皇上委託之重恩遇之隆一至於此但(臣)於目下現在
辦理錢糧奏銷併檢閱秋審案件兩項事竣又值
科場屆期所有事宜亦當次苐料理況入闈監臨
兩省各有專司非獨(臣)才有所不逮亦勢有所不
能誠如
聖諭鞭長莫及也至費金吾謹飭自愛黽勉厥職以之
署理諒能無忝但(臣)微嫌其精神稍欠將来東省
題報在案合併覆
奏又於(臣)恭報河東兩省得雨日期摺内奉有
硃批諭旨仰見
聖心廣大
聖諭加勉弗怠焉耳所有奉到原摺理合恭繳謹
奏
覽
硃批諭旨卷一百二十六之十五
欽定四庫全書
硃批諭旨卷一百二十六之十六
硃批田文鏡奏摺
雍正七年四月二十七日河東總督(臣)田文鏡謹
奏為恭報河東得雨日期仰慰
聖懷事雍正七年三月十二日以前河東兩省所得時
雨分數日期已經具摺恭
奏伏查豫省自三月十二日以後至三月二十一二
及四月初五十一等日據河南南陽汝寧三府及
陳許禹鄭光汝陕七州各屬具報得雨入土二三
四寸不等惟開歸彰衛懷五府屬報雨多寡不同
内有僅得微雨入土未深而四月初旬又遇風沙
近省各屬及河北一帶稍覺缺雨(臣)屢差人四處
到鄕查視據云上年三冬連日雨雪今春正二三
月又獲雨雪霑足土膏潤澤麥根深固惟最高阜
處及沙土地内當此二麥穎栗秋禾生長之時稍
覺微乾(臣)即於四月十一日起禁止屠沽虔誠祈
禱謹率在城文武步行
龍神廟中早晚祈求并飛檄各屬雨未霑足之州縣
一體虔禱數日内僅獲微雨未克深透(臣)又於十
九日擇吉薰壇連日虔禱嗣據歸德府各屬具報
二十日得雨三四寸不等兹於二十六日開封省
城濃雲四布密雨普降自夘時起至二十七日寅
時止據祥符縣報稱入土已經霑足不但二麥愈
滋堅實其秋禾榖黍高粱花豆等苗亦皆滋雨暢
茂歡呼之聲遍於城野除豫省各屬得雨分寸俟
具報到日再行奏
聞外恐厪
聖懷合將開封省城得雨日期先行恭
奏再東省自三月二十一二及四月初十十一十二
等日據各屬具報得雨三四寸至五六寸不等但
目下曾否得雨因地方遼闊報到稍遲未能全悉
合併
奏明為此謹
奏
前聞豫省缺雨而衛懷一帶尤甚朕心日夜為之憂虞
兹覽所奏開封等處得雨透足雖云稍慰其餘各府州
尚未知曾否沽被料今歲二麥失收矣去冬今春以来
觀卿奏報雨雪之摺以為豐收可必似有滿足之意朕
於彼時即不以為然今果如是所以
天工之事惟宜以敬誠處之切勿預期一歲功畢方敢釋
懷此念絲毫不可肆也當誌之
同日又
奏為據實奏
聞仰請
聖裁事竊查山左濟東一道分守二府三州管理通省
驛務有稽察屬員督修水利清查馬匹錢糧之責
非精明強幹之員弗克勝任兹該道張體仁性本
忠厚才欠優長到任以来並無設施不聞整頓於
濟東道缺頗不相宜且訪得張體仁之父現在濟
南府雒口行鹽查係伊家舊業引課經手多年原
非為張體仁官於濟南而起但張體仁前為濟南
府知府今又蒙
皇上天恩補授濟東道
聖明在上該道自可據實詳明
奏懇
聖恩另補他處始為臣子善處之道今張體仁身為監
司伊父即在治下行鹽雖無招搖之處而嫌疑所
在未免有礙於官聲也可否仰請
皇上擇京官閒簡之缺以張體仁調用其濟東道缺另
簡賢能之員補授則不獨於伊父行鹽並無妨礙而張
體仁身為閒曹亦可克供厥職矣再張體仁現在
奉
旨監督廟工倘蒙
俞允并請
皇上將張體仁以京官職銜令其在工監督俟告成之
日再行進京補用則監督既有專司驛道又有專
任均無顧此失彼之慮(臣)仰體
皇上軫念臣工委曲成全之
聖意是以冐昧陳請伏候
聖裁為此謹
奏
張體仁非短於才之人或觀望不前不肯盡力供職乎
現任部郎内如張體仁者有幾頗多不及也監司之任
綽然有餘東省各員中朕尚將伊置於第一第二之列
卿再加試看自知至於其父在治下行鹽乃屬小節若
調補豫省道職就近騐視猶或庶幾内調閒曹殊覺可
惜
同日又
奏為遵
旨商酌據實覆奏事雍正七年四月二十二日據河北
鎮(臣)閃文繡咨呈携帶兵丁一案内開欽奉
硃批諭旨所奏與督臣田文鏡妥商但書算之人亦何
用許多至云差遣不過随滿營大兵而行並無分外
使令處也多帶一人未免多汝一人之累其酌量為
之欽此(臣)查
國家設兵有制用兵亦有制各營兵丁調遣之外俱
有防汛差操之責非可以供使令而效奔走也今
閃文繡以書算差遣乏人欲携帶兵丁不知書算
非兵丁所諳之事兵丁非可供書算之人則書算
原不必携帶兵丁也(臣)伏讀
諭旨不過随滿營大兵而行並無分外使令處也則閃
文繡到彼既無分外差遣又無庸携帶兵丁且現
奉部文總兵帶跟役二十四名并給以口糧鹽菜
銀兩及䭾馬等類皆
聖主格外施恩令其多為随帶則跟役之中即可偹書
算差遣之用閃文繡欲帶書算之人應在本衙門
書辦内選擇諳練寫算者酌帶三四名以為跟役
足資辦理更無庸分外携帶兵丁也(臣)欽遵
諭旨即將無庸携帶兵丁緣由并跟役中可帶書算之
人等語照會鎮(臣)閃文繡在案所有商酌事宜理
合據實覆
奏(臣)再有
奏者閃文繡到任以来辦事勤謹操守廉潔整飭營
伍訓練兵丁俱各盡心克供厥職今蒙
皇上命其綂領兵丁但(臣)伏念綂領兵丁與鎮守不同
必識見過人處事決斷始為智勇兼全之將如此
番調遣車兵事宜俱蒙
皇上指示詳明區畫盡善又復
恩賞屢加至優極渥乃閃文繡奉文之後(臣)見其事多
游移胸少成竹則閃文繡為人止可以奉號令遵
約束非有經緯之材運籌之略也(臣)受
皇上深恩稍有所知不敢隠默是以冐昧具
奏伏乞
聖鑒謹
奏
議論可謂公當之至閃文繡原屬一介武夫止堪聽受
指揮而已此等才略豈可委以運籌之任乎
同日又
奏為敬陳東省事宜請
敕道員分審𠫭案以清積牘以資吏治事竊(臣)以菲材
仰蒙
皇上殊恩畀以總督河東重任東省錢糧又奉
旨命(臣)主張料理夙夜兢惕寢食靡遑伏念東省吏治
亟湏極力整頓東省錢糧亟湏徹底清查東省虧
空亟湏究追彌補東省積案亟湏催督清完其他
應行料理之事不一而足如整頓吏治必首嚴貪
劣重懲衙蠧(臣)是以留心察訪一經得實即官𠫭
役拏執法審究(臣)又欽遵
聖訓諄諄教導俾各革面洗心奉公守法近来官役稍
知儆愓矣各府州縣倉庫前經委員分頭盤查誠
恐彼此徇隠虧實混淆今又會同署撫(臣)岳濬將
到任一年以上之州縣
題請錯綜調補各各交盤務使官侵民欠絲粟必得
確實以冀漸次清理矣至已審結虧空各案大率
有勒追之名無完補之實其中恐有隠匿寄頓承
追不力之弊今巳委員提犯嚴訊務使一一究出
以抵虧項毋許任其延挨支餙矣此東省吏治倉
庫虧空(臣)之現在料理者如此總因廢弛巳久驟
難見效然(臣)蒙
為清理如已參之虧空未審題者現有茌平縣革
職知縣馬暠等九案已參貪劣之員未審題者現
有濰縣革職知縣袁登陛等二十案其他命盗等
案難以枚舉在布政使費金吾前署按察使鹽運
司唐綏祖感激
天恩未始不竭力辦理竭力催督而(臣)亦時刻嚴飭無
如東省官玩役疲積習未能驟改非幾經駁飭則
案情未得非挨至臨限則任催罔應是以案牘每
多壅滯前河南按察使公元奉
旨調補山東(臣)於其起身之際欽遵
諭旨諄諄教導詳細指示該司感荷
聖恩亦自勇往向前力圖報效但甫經到任土俗民情
尚未熟悉各案原委亦未深知現今積案既多又
届辦理秋審一日之工夫有幾一人之心力有限
若非將現在之積案分委賢員急為清理恐日復
一日愈積愈多非所以仰體
皇上委任微(臣)整頓之
聖意(臣)查鹽運司唐綏祖才堪任用人尚勤慎諸凡案
件實能詳審伏乞
皇上天恩將以上未經審結虧空貪劣等二十九案著
令唐綏祖勒催承審府州縣審觧該運司確審招
觧俟督撫題結之後令該運司將卷宗交該藩臬
衙門存案其有應追銀兩仍令藩臬二司督追完
觧其現今
題參未經奉
旨之案及嗣後續參之案仍照舊例歸藩臬二司會審
如此則不但按察使公元得以專心辦理現審命
盗等案及秋審事宜積案可以一清而布政使費
金吾亦得省此會審參案之心思可以悉意助(臣)
清理錢糧稽察庶務鹽運司唐綏祖於各案情節
亦頗知悉似亦駕輕就熟實於東省錢榖刑名吏
治均有裨益(臣)因
題參奉
旨敕審之案有關錢榖刑名例應藩臬兩司會審招觧
(臣)未敢擅委該運司審理是以不揣冐昧恭摺
奏請伏乞
皇上睿裁施行謹
奏
分委代辦以清積案此議甚是照所請行咨明該部存
案可也
雍正七年五月初四日河東總督(臣)田文鏡謹
奏為恭報豫省得雨日期仰祈
睿鑒事竊查雍正七年四月二十六七兩日開封省城
得雨業經(臣)將入土霑足緣由并二麥秋禾情形
具摺恭
奏兹據通省各屬所報二十六七八等日各得甘雨
八九寸盈尺不等入土深透自二十九日後天氣
連日晴霽二麥正在刈穫現據陳汝二州祥符寳
豐伊陽等縣報到分數俱有八分九分十分不等
容俟各屬報齊再當奏
聞秋禾得雨之後愈覺暢茂異常官吏軍民咸歌
聖澤農商工賈共祝
皇仁是
上天之雨露皆
聞仰慰
聖懷為此謹
奏
覽
同日又
奏為遵
旨密覆事竊查雍正六年八月二十四日奉到奏摺一
扣内奏山東濱州董姓習為竊盗一事欽奉
諭旨董姓一家聞自前明以来久積穢行其宗族中不
乏衣冠人物而乃暗為寡廉鮮恥干犯功令之事竟
習以為常斯言非出自無稽宵小之口似乎確鑿不
誣卿其加意精詳體訪如得有實據徐徐設法懲治
鋤莠淨盡斯良苗滋長也朕恐風聲洩漏未經更諭
一人密之欽此(臣)遵即密遣精細的當人加意察訪
嗣於(臣)赴東省會審黃炳一案(臣)亦時刻留心密
訪查濱州董姓固屬族盛丁繁散處境内亦多生
監但求其實據尚未有得(臣)恐一人耳目察訪未
周又不敢稍有洩漏是以(臣)去歲回豫時作(臣)有
所聞面囑山東署臬司唐綏祖密為察訪并切諭
一字勿露兹於雍正七年二月二十八日據唐綏
祖密稟近訪拏得窩匪窩娼之董興野董竹卿二
人現在發州嚴審然亦係該州退役捕快並非衣
冠人物(臣)令其再為密查外(臣)又於屬員内有山
東人現在豫省為官辦事勤慎不避嫌怨之員亦
作(臣)有所聞令其察訪俟一有實據容(臣)恭摺具
奏(臣)受
皇上高厚隆恩兼轄山左稽查地方是(臣)專責敢不留
心訪察使不肖之軰洗心革面均為
聖世良民緣係奉
旨事理理合先行覆
奏仰祈
睿鑒謹
奏
前旨有云斯言非出自無稽宵小之口今其人巳故何
妨明諭卿知但仍湏密之勿令匪類結怨於地下之人
此事從前乃何世璂所奏因本籍山左所以知之甚確
何世璂為人老成端方斷不至有誣陷欺罔以伸報復
之理徐徐詳加察訪不可委託多人聞此族類為匪巳
久自前明迄今世代相承蹤跡巧而且密泛泛訪詢萬
難探其脈絡倘若覺卿察訪又加一番詭祕歛跡深蔵
則更無從發擿矣然非急務惟宜緩圖
同日又
奏為車騎兵丁起程日期仰祈
睿鑒事竊查車騎兵丁一案於雍正七年三月十七日
接准部咨經(臣)將辦理事宜逐一摺奏欽奉
硃批交怡親王等議覆有旨諸凡事宜總俟部文到日
遵照奉行欽此(臣)節奉部咨逐一遵照敬謹料理兹
於四月二十四日經(臣)將車騎兵丁在省城再加
驗看親自查點凡器械旗幟衣甲壯帽行装等項
無不齊全足用此皆仰賴我
皇上不惜帑金富足給與是以諸務畢僃軍容整肅而
將僃千把兵丁等俱蒙
皇上隆恩疊沛厚澤頻頒官弁
賞以二年之俸薪兵丁
賞以額外之銀兩路費另給沿途之需用咸周行装
畢僃家口之養贍並足是以各營兵丁感激
天恩親詣(臣)轅紛紛遞呈并據鎮標呈懇
題謝(臣)又將
皇上愛養弁兵恩施無巳之
聖意宣布曉諭俱各踴躍歡呼於四月二十六日陸續
起程訖(臣)又飛檄沿途州縣出示曉諭客店買賣
人等多僃食物照常生理不得高擡時價以便兵
丁分隊住宿購買無缺又嚴飭管押將弁約束兵
丁亦不得絲毫擾累百姓復委員沿路稽查現據
禀報兵民安帖行住肅然除弁兵恭謝
天恩(臣)現在繕本代
題外所有兵丁起程日期理合恭
奏其東省車騎兵丁起程日期據署撫(臣)岳濬咨稱
於五月初六日自省陸續起程合併奏
聞謹
奏
據奏車騎兵丁業俱起程途間行住安帖甚好知道了
同日又
奏為欽奉
諭旨委員確勘道路事雍正七年四月二十九日奉到
怡親王暨大學士等公札内開雍正七年四月初
七日奉
上諭山東為南北通衢自德州劉智廟以至紅花埠驛
幾及千里歷年以来輪蹄踐壓致蕩平大道漸成溝
塹其津澗橋梁亦多傾圯一遇夏秋之交山水偶發
行人坐守時日而窪澇之區積潦成河旅客苦於渡
涉朕心深為軫念但此通行之路巳久成低下勢難
培築增高若於大道之旁擇高阜之處另開一道似
屬有益前巳降諭旨令工部侍郎法保等於今年夏
秋之交自京師起程由直隷至江南陸路大道沿途
踏勘但非地方官先為詳看恐未能詳察情形爾等
可寄字與田文鏡著先即遴委賢員將山東境内南
北經行之路相度地勢别開新道其有借用民田者
照原價補還銀兩仍豁除糧賦其有繞行之處與舊
道相遠者至頓宿之地仍應引歸以便行客投宿旅
店至有應建橋梁及應疏濬水道之處詳悉踏勘俟
法保等来會同商酌繪圖呈覽估計具奏欽此欽遵
(臣)伏思南北大路乃旅客往来之所自應地方大
吏平日飭令屬員不時查勘遇有低下之處相機
料理或培築增高或另開新道津澗橋梁應否修
建疏濬均應查勘如需費無多捐資修理倘需用
浩繁
奏請動用公項修治乃(臣)並未預籌致上煩
聖慮(臣)忝任封疆曷勝惶悚兹蒙
皇上不加譴責著(臣)遴委賢員詳悉踏勘(臣)查新經調
補登莱青道孫蘭芬幹練勤謹随委其速至東省
詳悉查勘并將欽奉
諭旨内事理逐一指示令其細加踏勘繪圖估計具報
俟
欽差至日會同定議具
奏(臣)又諭孫蘭芬遇有舊路平正可以修理無庸另
開者亦湏敬謹斟酌明白聲說以便查核奏請除
旨委勘人員理合先行覆
奏伏乞
聖鑒謹
奏
平治南北通衢地連數省非一府一州汝等督撫所能
專擅之事何惶悚之有俟秋間欽差到来會同詳議具
奏可也
同日又
奏為遵
旨斟酌東省耗羨據實覆奏事雍正七年二月二十一
日據山東署撫臣岳濬札内開經手耗羨收支存
貯各款逐一繕册具奏恭請
聖裁欽奉
硃批諭旨命岳濬與(臣)斟酌料理又廵撫衙門支耗各
條復奉
硃批亦與(臣)商酌欽此(臣)查歸公耗羨動關
國帑凡有公務必湏斟酌咸宜奏請
睿裁然後動用今據岳濬原冊内有未經奏明但據屬
員詳請廵撫竟批司支給者有奏明動用正項經
部議核減而廵撫仍將公項補給者有地方細微
之事而亦動用公項者(臣)思地方公務果當辦理
自應
奏請
皇上至聖至明無不
俞允若擅行支給將来必有不當用而用者各屬混行
詳請廵撫擅為批給使庫帑任意花銷其風殊不
可長且不肖官員倘有侵那虧空將来上下交通
即可借此掩飾亦未可定此未經
奏明而擅行批給之不可也至於動用錢糧最嚴浮
冐如果無浮冐難以核減自可據實覆部如果有
浮冐自應核減豈可以正項核減仍以公項補給
是名減而實不減在
朝廷何必居此核減之名部(臣)又何必有此核減之議
此既經部議核減正項而仍將公項補給之不可
也若夫地方遇有公事如果需用浩繁自應奏請
動支耗羨若事屬細微需費無多地方大小各官
即可量行捐給乃毫釐必動用公項殊為未協且
此項支用若不奏
聞則為擅給必一一奏
聞又覺煩瑣此亦(臣)愚之所為不可者也冊内款項甚
多(臣)不敢逐一瑣陳惟擇其大略則不越乎三者
(臣)謹據巳見條析如左至於廵撫衙門應支耗羨
各條(臣)亦敬謹商酌應取用者自應取用以仰副
我
皇上軫念臣工委曲詳盡之
聖意(臣)業將東省耗羨冊逐條粘簽何者應用何者不
應用或照豫省之例以期畫一或仍東省之例量
行料理於三月二十一日移送山東署撫(臣)岳濬
在案所有遵
旨斟酌料理事宜理合據實恭
奏為此謹
奏
所議俱屬是當之極嘉悅覽焉
同日又
奏為
聖恩高厚難名微(臣)感激無地恭辭增給養廉仰懇
俯准事雍正七年四月二十四日准山東署撫(臣)岳濬
咨内開(臣)總督山東事務繁劇兼以統轄武弁時
有賞勞之需請
旨添給(臣)養廉銀一萬兩欽奉
硃批諭旨是欽此等因到(臣臣)随恭設香案望
闕叩頭謝
恩訖伏念(臣)起家寒微忝叨豢養廪祿虚糜涓埃莫效
此(臣)所夙夜疚心刻不自安者也今署撫(臣)岳濬
請於山東耗羨項下添給(臣)養廉銀一萬兩在岳
濬因(臣)硜執不使(臣)知而我
皇上體下
恩隆遂
賜允准(臣)聞
命之下悚惶無地但(臣)在豫省每年於司庫耗羨内支
領養廉銀二萬八千九百餘兩實屬俯仰從容公
私給足今雖事兼兩省而家口猶是食用猶是即
偶有犒勞儘足敷用兹東省此項若欽遵祗領則
(臣)之受
賜倍多而(臣)之抱歉倍深且(臣)蒙
皇上天恩實逾常格果若資用不敷即當自行懇請焉
敢復於
天地父母之前稍存矯激欺飾之念(臣)除現在咨覆岳
濬毋庸飭司支給外謹當繕摺恭辭伏乞
皇上俯賜允准庶微(臣)犬馬之心得以稍安而
聖主體恤之恩益難名言矣抑(臣)更有請者豫省各州
縣自雍正六年蒙
皇上天恩加給養廉巳為優裕惟查豫省糧儲道每年
養廉銀三千二百餘兩管河道每年養廉銀二千
八百餘兩河北道每年養廉銀三千兩南汝道每
年養廉銀二千八百餘兩但各道有廵歷地方盤
查倉庫點驗驛馬閱視堤工之責道路往来時有
所費所支養廉似欠寬裕是以(臣)前與署撫(臣)岳
濬酌議東省各官養廉每道俱議給四千兩荷蒙
皇上允准在案(臣)不揣冐昧敢乞
皇上將豫省各道於現給養廉外每員每年加給一千
兩請於雍正七年為始在司庫耗羨内按季支給
則各道均沭
天恩於無既矣是否允協(臣)未敢擅便伏乞
聖裁總之(臣)受
皇上深恩無事不據實直陳在(臣)之養廉既屬有餘不
敢不辭在各道之養廉既有不足不敢不請是以
繕摺具
奏仰祈
睿鑒為此謹
奏
岳濬初次議奏東省各官養廉時朕命與卿商酌而不
令言及加卿養廉者蓋為卿不便自議自加也此番添
給之議實奉朕命而非出於岳濬之意何乃如是堅辭
耶卿其再行酌量若領受此項於諸凡用度寬裕從容
則不必過辭以蹈矯廉之迹再者因見前摺所議東省
道員養廉多於豫省正欲遇便詢明今奏請加給豫省
各道甚屬允協況朕從前曾經有諭耗羨既饒不湏儲
蓄盈溢當議增屬員養廉此請與前旨相符照數加給
可也至於府州縣各員未知較東省多寡若何亦應籌
酌畫一務俾相去不遠方為均平得當
雍正七年五月初十日河東總督(臣)田文鏡謹
奏為恭報豫省二麥收成分數并河東兩省得雨日
期仰祈
睿鑒事竊查雍正七年四月二十六七八等日豫省各
屬得雨分寸暨二麥刈穫緣由經(臣)兩次恭摺奏
聞兹二麥登場據開封等八府屬暨陳許等七州并所
屬各報二麥收成自十分以至九分八分七分不
等因各州縣間有沙土瘠地其收成稍次於平原
沃壤各屬以該管通計故報有七八九分不等其
實各屬平衍地畝實有十分收成再秋禾榖黍高
粱花豆等苗自四月二十六日得雨後於五月初
四日又據各屬具報得雨入土二三四寸不等秋
禾益加茂盛此皆仰賴我
皇上至誠至敬感召
天和是以二麥豐收盈寧共慶(臣)不勝懽忭之至再東省
於四月二十二十一二及二十六七八等日據各
屬具報得雨入土三四五六寸不等其二麥秋禾
情形(臣)詢東省往来之人僉云秋禾暢茂二麥結
實甚好其收成分數俟報到日容(臣)另摺恭
奏外所有豫省二麥收成分數并河東兩省得雨日
期理合繕摺具
奏仰慰
聖懷謹
奏
覽豫省二麥收成分數并兩省得雨日期朕懷曷勝欣
慰初聞河北地方膏澤稍缺頗深憂慮豈料麥秋收穫
如是耶朕意分數即較此略減亦係極好消息何則豫
屬疊見豐熟準之
天地循環之理太過湏防不及今歲些微少欠方與周易
損益盈虚之道不相違悖来年又可希冀盈寧也
同日又
奏為奏
聞事竊惟我
國家統一寰區聲教廣被是以萬邦向化重譯来朝
我
皇上優待遠人體恤僃至一切夫馬船隻令各省給以
勘合應付於柔遠之道至矣極矣今(臣)訪聞得暹
羅國貢使四員自廣東由山東赴京進
貢廣東省給發勘合差順德縣廵檢陳珪伴送於本
年四月十七日進山東滕縣界四月二十七日在
東平州逗留三日始行聞其勘合二道共夫二百
六十四名馬二十八匹今經過州縣先有傳單一
紙傳知前站用夫二百五十名較勘合少十四名
馬四十疋較勘合多十二匹額外用車二十五輛
又每站需索上席四桌下席十桌前站三人銀三
兩象奴三人銀三兩二錢等費(臣)念遠使感荷
聖化輸誠進
貢所至之處自必奉法惟謹今於勘合之外多索車
輛酒席等項在貢使遠人何由而知此皆通事及
伴送人員等借名需索擾累地方者也(臣)忝任封
疆既有所聞不敢不據實奏
聞為此謹
奏
察漕御史旋京業據奏聞即命其具疏糾參矣續接此
奏嘉悅覽之舉凡外任大臣人人咸肯如此據實入告
則凡無知妄為之軰莫不屏氣歛迹孰敢肆行無忌耶
候另有諭旨
雍正七年五月二十一日河東總督(臣)田文鏡謹
奏為恭報東省二麥收成分數仰祈
睿鑒事竊查雍正七年五月初十日經(臣)將豫省二麥
收成分數恭
奏在案兹據東省各屬具報現今二麥俱巳登場其
收成分數自十分九分以至八分七分不等理合
據實恭
奏仰慰
聖懷惟據青州府安邱縣報稱五月初七日雷雨近城
地方下有冰雹二麥秋苗有無被損現在確查另
文申報等語其被雹地方寬長若干未據聲明(臣)
當即檄行布政司委員速行確查詳報外合先奏
聞但(臣)思此時二麥刈穫居多諒無妨礙即秋禾或有
被損尚可再為播種俟確報到日另摺恭
奏再豫省於五月十七八九等日據開封衛輝彰德
陳州各屬俱報得雨入土三四寸四五寸不等相
應一併奏
聞伏乞
聖鑒謹
奏
今歲直隸各省雖不為旱大都雨水欠足從来物極必
反春末夏初既苦恒暘夏末秋初或恐霖潦不免也一
切河工隄岸之防護俱當綢繆於早加倍慎重將朕此
諭轉傳河臣嵇曾筠暨大小河員悉令知之
同日又
奏為欽奉
上諭事雍正七年五月初六日據提塘官黃震齎到内
閣大學士移會内開雍正七年三月二十四日内
閣奉
旨所有頒發上諭每省應發若干爾等酌量頒發令該
督撫將軍提鎮等轉飭各屬廣行宣布務使窮鄕僻
壤家喻戸曉欽此欽遵等因計頒發到(臣)一本河道
總督一本副總河一本學政一本河北南陽總兵
各一本布政司一本樣本二本按察司一本(臣)随
躬率在城文武各員出郊跪迎至署恭設香案望
闕叩頭宣讀訖竊惟
君臣者天地之常經忠孝者生人之大義我
朝自
太祖
太宗
世祖
聖祖積德累功久安長治我
皇上克紹鴻基
龍飛御極
天心協應疊見嘉祥凡含生之類負氣之倫莫不尊
君親上共遊於光天化日之下矣不意有大逆不道如
曾静等者背理逆
天造言侮
聖肆為誣謗之詞極其悖逆之語狼嘷犬吠實何異是
即寸磔以謝天下猶不足以洩神人之憤快臣庶
之心乃我
皇上本覆載之公行神聖之事光明正大日月莫踰至
孝純忠
天
祖共鑒薄海内外固無不共見共聞共知共信今蒙
皇上頒發
聖諭布告天下煌煌
天語揭至公無我之心洋洋
聖謨昭地負海涵之量惟是(臣)跪讀之下實不禁切齒
痛心眥裂髮指恨弗食其肉而寝其皮也謹將頒
到
上諭十本随即分發各衙門并飭令布政司照式刊刻
廣行宣布則凡逆賊軰之居心行事在窮鄕僻壤
平日之未克周知者莫不家喻戸曉斯綱常之大
義以伸而普天之公憤亦洩矣所有奉到緣由理
合繕摺恭
奏伏乞
聖鑒謹
奏
既遇此種怪物不得不有一番出竒料理傾耳以聽可
也
同日又
奏為豫省辦理車騎事宜動用耗羡銀兩據實
奏明仰祈
睿鑒事竊照車騎兵丁一案(臣)節奉部咨逐一遵照料
理於雍正七年五月初四日經(臣)將兵丁起程日
期恭
奏在案至辦理各項動用銀兩之處(臣)查前後部文
有行令在藩庫銀兩内動支者有行令在公項内
給發者(臣)伏思正項錢糧與公項銀兩均屬
朝廷庫帑而前後動用銀兩同為一案是以(臣)飭令布
政司一併在於公項内動支給發除將動用細數
造冊送部外所有車騎案内辦理各項并動用雍
正七年分貯庫耗羡銀兩數目(臣)謹條析另摺恭
奏伏乞
聖鑒謹
奏
仍照原議賞賜兵丁銀兩支給將弁俸薪皆動用正項
錢糧其將弁至京路費暨製造棉甲備辦行装雇騾等
務俱動用公項銀兩如此方與他省畫一雖云均係庫
帑其實大有不同遵旨行毋違
同日又
奏為恭報動存耗羡銀兩數目仰祈
聖鑒事竊查豫省自雍正二年起至雍正五年所有收
過各年耗羡銀兩并動支數目業經(臣)節次恭摺
奏
聞兹據署布政使謝旻造冊詳報内開雍正六年分原
貯司庫各年耗羡共銀五十萬四百二十一兩零
又自雍正六年正月起至歲底止新收過各年耗
羡并歸還原款共銀二十六萬五千六百五十兩
零新舊二項共銀七十六萬六千七十一兩零内
除起觧各部補平幫費等銀暨布政司詳明(臣)衙
門存案動支過各官養廉并各項應需用銀共一
十六萬二千六百五十八兩零實在貯存司庫各
年新舊耗羡共銀六十萬三千四百一十二兩零
所有雍正六年分貯存動支過新舊耗羡銀兩年
款數目理合恭繕細摺一併據實奏
聞仰祈
聖鑒謹
奏
卿料理一應錢糧事件考核精明出納妥確朕實篤信
無疑此奏不過閒覽耳應咨部者仍照例咨部存案備
查
同日又
奏為欽奉
聖訓據實覆奏事雍正七年五月十三日(臣)家人齎回
(臣)恭報河東得雨日期摺内奉有
硃批諭旨仰見我
皇上朝乾夕惕敬
天勤民之念無時不存
聖德高深非(臣)愚所能仰窺萬一又蒙
聖訓諄諄以敬誠垂誡(臣)跪讀之下感悚交集竊查豫
省自本年三月十二日以後河北一帶稍缺雨澤
然賴去冬以至今春二三月雨雪深透土膏滋潤
雖覺缺雨實不為旱自四月二十六七八及五月
初四等日通省各得大雨後現今二麥俱巳收穫
訖(臣)遍加察訪委無失收之處(臣)恐上厪
聖念随經陸續恭
皇上福庇河流循軌中泓刷深桃汛以来水勢平穏其
聖懷至於敬誠之心刻不可懈滿假之念刻不可存(臣)
益當謹誌
聖諭服膺勿失焉耳又於(臣)具
奏濟東道張體仁摺内奉有
硃批諭旨伏念(臣)一介庸愚荷蒙
聖恩總督河東察吏安民時刻在念是以偶有所知無
不入
告兹欽奉
諭旨遵當再為試看若夫豫省道員糧儲道張建德有
辦漕之責管河道祝兆鵬河北道朱藻有河防之
任南汝道缺業經(臣)
奏請以登莱青道李英調補蒙
皇上俞允在案均未便將張體仁調補且張體仁在東
省亦係(臣)所轄惟有留心試看以仰副我
皇上愛惜人材之
聖意所有奉到原摺理合恭繳謹
奏
覽
雍正七年六月十五日河東總督(臣)田文鏡謹
奏為恭報河東兩省得雨日期仰祈
睿鑒事竊查豫省開封衛輝彰德陳州各屬於五月十
七八九等日得雨分寸經(臣)具摺恭
奏兹據歸德河南懷慶南陽汝寧五府屬及光汝許
禹鄭陕六州并所屬續報五月十七十八十九二
十七二十九等日各得雨入土三四五寸不等兹
於六月初二初六初七初八等日又據各屬具報
得雨入土七八寸盈尺不等(臣)於六月十一日親
至郊外閱視禾苗查看得高粱高有八九尺不等
榖黍高有二三尺不等俱有吐穗者其芝麻花豆
等苗高有七八寸及尺餘不等均極暢茂晚禾播
種之後高出地上亦有五六寸不等兼之連得時
雨土膏滋潤(臣)又遍諭農人宣揚
聖德勸令勤加耘耔百姓感戴
皇恩歡呼載道(臣)職任封疆雖心為慶幸亦不敢預為
卜度惟有欽遵
訓旨必敬必誠以待至秋成焉耳再東省於五月初七
初八十七十八十九等日據各屬具報得雨入土
三四五寸不等其六月初旬得雨俟報齊日容(臣)
另摺恭
奏外所有河東兩省得雨日期理合繕摺奏
聞仰慰
聖懷為此謹
奏
覽奏河東雨澤情形朕深為慰悦然
天工人事更變莫測秋成尚早何敢預必敬誠以待四字
時刻在念而已
同日又
奏為公項動款既繁内部冊檔宜僃謹擬一併造冊
報部以重庫帑仰祈
聖裁事竊查豫省錢糧耗羡一項自雍正二年起至雍
正六年歲底計此五年之内動用耗羡各款有經
前撫(臣)石文焯及(臣)奏明歲有常額者有經(臣)随
事斟酌臨時奏請者有事屬瑣屑不敢屢瀆
聖聰彙於歲底奏
聞者但歷年動用各款惟事經内部者於事竣後將動
用之數咨部僃案其餘槩未咨部止於歲底奏報
動用存留摺内一併奏
聞(臣)伏思司庫公項銀兩即與
國帑無殊在我
皇上覆載為量
諭令不必奏銷而臣子經理其事不可不與
國帑同其慎重况同一動用公項而有咨部不咨部
之分則事不畫一且存庫之數歲有所增動用之
款歲無一定為經久之計杜侵混之弊不可不使
内外均有檔案以僃稽查也(臣)愚以為應將雍正
二年起至雍正六年歲底動用及存庫耗羡銀兩
挨年分款彙造一冊咨部僃案其自雍正七年起
凡有臨時辦理公務奏請
允准動用耗羡者即於奉
旨後随事咨部其餘統於歲底繕造四柱冊摺一面具
奏一面報部庶巳用之銀兩内外有案可稽而現存
之庫帑絲毫不致侵冐倘蒙
皇上俞允其東省動用公項銀兩(臣)擬知會山東署廵
撫布政使(臣)費金吾亦照豫省而行再歷年動用
款項甚繁難於逐條聲說(臣)擬於冊首開列
奏明動用字樣其下止開某項銀若干而不僃叙其
事由又據署布政使謝旻亦詳(臣)將動用耗羡奏
請報部僃案與(臣)所見相同合併聲明是否允協
伏候
聖裁為此謹
奏
籌思及此可謂詳慎之至造冊報部時雖云項款繁雜
難於逐條聲說亦必將所以奏准原由咨明方好不然
該部未免以違例駁議也
同日又
奏為遵
旨密奏仰祈
聖鑒事竊照社倉積榖一項數年以来(臣)時時勸諭各
屬各屬無不凛遵成法勸諭樂輸士民無強派之
事官吏無侵蝕之弊法良意美行之有年自(臣)總
督河東并飭令東省俱照豫省之法積榖貯倉以
仰副我
皇上軫念民生之
聖意而豫省又仰賴我
皇上感召
天和豐登屢慶是以勸捐之數日增榖石之數日積陳陳
相因倉庾充足經(臣)於每年將社倉實貯數目逐
一奏
聞在案除舊管雍正五年分共捐貯榖麥豆一十五萬
四千三百七十三石零今據布政使謝旻查據開
封等八府屬汝陳等七州并所屬彙報雍正六年
分新收捐榖一萬九千三百四十七石零豆一百
一十四石零蕎麥九十一石零茭草籽一十二石
零稻榖二石五斗零息榖三千三百九十石零盈
餘榖四百七石零以上共二萬三千三百六十七
石零實在新舊二項貯倉共一十七萬七千七百
四十石零(臣)并檄行各屬轉飭各州縣正副社長
加謹收貯仍飭地方官不時稽查在案至雍正七
年秋收後勸捐榖石俟有成數容(臣)查明再行繕
摺奏
聞所有雍正六年分各屬實在捐貯社倉新舊榖石理
合恭摺密
奏仰祈
聖鑒謹
奏
嘉悦覽焉社倉一事料理最難妥協宜詳慎為之
同日又
奏為恭報黃河水汛平穏仰慰
聖懷事竊查豫省黃河此時正當伏汛(臣)於本年五月
二十九日據陕西寧夏府知府鈕廷彩報稱五月
十九日寧夏水長二尺有餘等因到(臣臣)即移咨
河東江南河臣并飛檄管河道河北道督率官弁
兵夫等無分風雨晝夜嚴加守護廵防(臣)復另委
千把員弁不時来往嚴加稽查随據管河道祝兆
鵬河北道朱藻陸續具報於六月初二日黃河水
長二尺當即消落一尺初四日沁河水長二尺初
六日黃河水長三尺初七日黃河水落一尺四寸
初九日黃河水落二尺沁河水落一尺十一日黃
河水長二尺九寸十三日水落一尺五寸河岸高
出水面三四尺不等並未出槽堤埽工程俱各平
穏等語(臣)查向来寧夏水長最易泛漲近年中泓
刷深各處支河槩行堵築河汛循軌水未出槽此
皆仰賴我
皇上敬祀百神誠通
上帝是以河流安瀾堤埽鞏固(臣)不勝踴躍懽忭之至所
有水勢長落河汛平穏情形理合繕摺奏
聞仰慰
聖懷謹
奏
惟加勉敬慎以仰冀
上天垂佑至霜降後方敢言一歲河工事竣也
同日又
奏為據詳代奏恭謝
天恩事竊查豫省各道荷蒙
聖恩添給養廉銀一千兩(臣)欽遵
諭旨當即行知各道去後嗣據糧儲道張建德南汝道
今調登莱青道孫蘭芬管河道祝兆鵬河北道朱
藻會詳呈稱竊建德等前蒙
皇恩優渥賞給養廉廪祿虛糜曠官滋懼兹復蒙
皇上俯恤道員有加無已增養廉於常數之外沛
殊恩於重祿之中
賞賚自天感激無地惟有益殫(臣)心益竭(臣)力以仰報
天恩於萬一耳為此具詳公懇代
奏前来(臣)查道員無
題謝之例但各道感激
天恩(臣)不敢壅於
上聞是以據詳繕摺代
奏伏乞
聖鑒謹
奏
覽代奏情節知道了當向伊等傳旨云古之人正其誼
不謀其利明其道不計其功若於賞賚時而始言感激
圖報則落第二義矣但盡臣節所當為何論君恩之薄
厚能秉此心以往自無不蒙
上蒼照察果於冥默中獲邀
神明錫佑勝朕賞賚奚啻什伯相倍耶諭令於斯奮勉為
是
同日又
奏為欽奉
聖訓據實覆奏事竊(臣)齎摺家人捧回(臣)恭辭增給養
廉摺内奉有
硃批諭旨仰見我
皇上恩待臣工有加無巳(臣)跪讀之下感激涕零伏念
(臣)豫省養廉巳蒙
恩賞過厚支用裕如是以前見署撫(臣)岳濬咨會議加
(臣)之養廉(臣)即備陳微悃恭摺
奏辭兹伏讀
聖諭始知加(臣)養廉出自
天心(臣)何人斯而蒙
皇上體恤之深
寵遇之厚一至於此但(臣)支領養廉銀二萬八千九百
餘兩除兩省用度外每年尚有盈餘存貯(臣)犬馬
餘年受
恩深重不敢以
皇上之帑金恣意費用又何敢於支用富足之外再領
天恩於無既矣再府州縣養廉又蒙
皇上垂念令與東省畫一(臣)查豫省與東省府州縣養
廉多寡原相去不遠惟東省州縣於養廉之外按
正銀一兩扣留耗羡一分以為公費之用此則豫
省所無者今蒙
皇上推恩逮下一視同仁(臣)敢不仰體
聖心再加斟酌查各州縣錢糧多寡不一地方衝僻不
同至於公務之繁簡則全視乎地方之衝僻而不
係乎錢糧之多寡(臣)謹按地方繁簡分别大中小
等則
奏請酌給公費查豫省每年實徵銀三百一十四萬
五千一百五兩零以每兩一分扣算共銀三萬一
千四百五十兩零今擬直隷州七州每州給銀三
百兩大州縣四十一處每處給銀二百四十兩中
縣四十九處每處給銀二百兩小州縣十一處每
處給銀一百八十兩共銀二萬三千七百二十兩
尚餘銀七千七百三十兩(臣)又查得各司府首領
官及各州縣廵檢居常有薪水之需差遣有脚力
之費(臣)今仰體
皇仁擬將前項所餘銀兩酌量分給司府首領官廵檢
為養廉之需俾微末小臣均沾
聖澤查豫省司府首領官共十四員每員給銀一百兩
經管地方之廵檢共六員每員給銀八十兩二項
共銀一千八百八十兩以上公費并養廉銀共二
萬五千六百兩行令各州縣仍觧司庫按季給發
所餘銀兩仍貯司庫以充公用(臣)欽遵
聖訓斟酌
資而微員末吏無不踴躍鼓舞共戴
生成於億萬世矣至東省各州縣扣留之公費銀一分
伏候奉
旨允准之後(臣)并咨會山東署撫(臣)費金吾照豫省分
聖裁再(臣)密覆山東濱州董姓一摺伏讀
諭旨仰見
聞為此謹
奏
覽
同日又
奏為欽奉
聖訓據實覆奏事竊(臣)齎摺家人捧回(臣)恭報豫省二
麥收成分數一摺奉有
硃批諭旨仰見我
皇上聖德高深天人一貫感應之機既默契乎
天心盈虚之理復洞徹於
睿慮(臣)跪讀之下頓啓愚蒙乃知
大聖人敬謹以事
天精深以察理廣大淵微非(臣)愚所能窺見萬一惟有欽
遵
聖訓敬誠以待以期無負
皇上指誨之至意耳為此謹
奏
朕於人事紛紜殊茫然莫究其涯涘惟於天理昭灼實
確乎見透於隠微
天人交感之機何異影之随形響之應聲其間幾曾有毫
釐差忒耶
硃批諭旨卷一百二十六之十六
欽定四庫全書
硃批諭旨卷一百二十六之十七
硃批田文鏡奏摺
雍正七年七月初四日河東總督(臣)田文鏡謹
奏為恭報黃河水汛平穏仰慰
聖懷事本年六月二十六日據陕西寧夏府知府鈕廷
彩報稱六月十四日寧夏水長二尺有餘等因到
(臣臣)當即移咨河東江南河臣并飛檄管河道河
北道督率官弁兵夫等無分風雨晝夜嚴加防守
(臣)復另委千把員弁往来稽查随據管河道祝兆
鵬河北道朱藻陸續具報沁河於二十八日水長
二尺黃河於二十八日夘時起至二十九日寅時
水長二尺八寸並未出槽惟祥符縣程家寨水長
至六尺一寸其孫家莊卑窪處所水與民堤相並
風浪相激即漫越民堤之上當即取土加堰並未
流至大堤随於是日辰時水即減退至三十日寅
時水俱消落一切堤埽工程俱各平穏等語(臣)即
飛檄管河道將孫家莊民堤有漫越之處立即加
土培高仍飭在工官弁加謹廵防相機料理毋得
疎懈所有水勢長落河汛平穏情形理合繕摺奏
聞仰慰
聖懷謹
奏
覽沁黃消退堤埽平穏等語慰念二字朕竟不能落筆
直待霜降水涸方敢釋懷耳敬之慎之
同日又
奏為欽奉
上諭分析奏明河東二麥收成分數仰祈
睿鑒事雍正七年六月二十二日接到大學士(臣)馬爾
賽張廷玉蔣廷錫寄字内開本年六月初六日奉
上諭向来各省督撫奏報年歲收成皆云幾分至幾分
不等似此未曾分析清楚未免朦混嗣後可細加分
别一府之中如九分者居十之幾八分者居十之幾
照此類推據實奏報則朕可以詳悉收成之分數爾
等可密寄信與各省督撫知之欽此仰見我
皇上旰食宵衣疇咨民隠年榖收成動關
聖念伏查河南開封府一十四屬俱報十分收成歸德
府九屬俱報十分收成彰德府七屬報十分者十
之四報九分者十之三報八分者十之三衛輝府
八屬報八分者十之六報七分者十之四懷慶府
七屬報八分者十之六報七分者十之四河南府
十一屬報十分者十之八報九分者十之二南陽
府十二屬俱報十分收成汝寧府九屬俱報十分
收成汝州共五屬俱報九分收成陳州共五屬報
十分者十之八報九分者十之二許州共五屬報
九分者十之八報八分者十之二禹州共三屬俱
報十分收成光州共五屬俱報十分收成鄭州共
五屬俱報八分收成陕州共三屬俱報九分收成
此豫省二麥收成分數之次第也再查山東冊開
濟南府一十八屬報十分者十之二報九分者十
之三報八分者十之四報七分者十之一兗州府
一十七屬報十分者十之二報九分者十之二報
八分者十之四報七分者十之二東昌府一十八
屬報九分者十之四報八分者十之六青州府一
十四屬報十分者十之一報九分者十之二報八
分者十之六報七分者十之一莱州府七屬俱報
十分收成登州府八屬俱報九分收成泰安州共
四屬俱報九分收成武定州共四屬報九分者十
之八報八分者十之二濱州共四屬報八分者十
之七報七分者十之三曹州共三屬俱報九分收
成濟寧州共四屬俱報八分收成沂州共三屬俱
報八分收成其十衛三所報八分者十之五報七
分者十之五此東省二麥收成分數之次第也(臣)
欽遵
諭旨謹將雍正七年分河東二麥收成分數逐一分析
奏
聞伏乞
聖鑒為此謹
奏
覽奏曷勝欣悅未料豫省麥秋如此豐稔也即東省收
成亦為向所罕聞斯乃
上天眷顧我君臣而加惠於黎元至優極渥當朝夕焚香
荅謝益勵修巳治人之術耳期共勉之
同日又
奏為欽奉
上諭據實奏明事雍正七年五月初一日准兵部咨為
欽奉
上諭賞給河南督標兵銀四千兩運用生息以僃兵丁
吉凶之費等因到(臣臣)當即行令布政司移會(臣)
標中軍副將查議去後嗣據布政使謝旻中軍副
將王来祜會詳呈稱兵丁生息銀兩必湏料理妥
協委用得人方不負
朝廷惠濟兵丁之
特典請就近發給祥符縣當商十五家代運生息向来
各舖贖當照例三分起息今議扣除利銀一分為
當商紙筆工食之費令其長年按照二分起利繳
貯祥符縣庫遇有營兵吉凶需用該營具詳報明
移縣關領仍於歲底將出入之數造冊報部各商
無不情願均勻分領取有領状連環互保具詳前
来(臣)伏念(臣)標兵丁荷蒙
皇上天恩賞銀四千兩生息資用以濟吉凶之費自應
仰體
聖心妥協辦理俾利源生生不息以副我
皇上優恤兵丁至意(臣)思此項銀兩運用不得其道有
滋擾之弊委任不得其人有虧缺之虞惟當商係
殷實富戶其業又屬便民官無營運之勞兵獲生
息之利(臣)再四斟酌似屬妥便(臣)是以令布政司
動支正項銀四千兩分給各店仍令祥符縣查察
各商不許借官銀名色額外取利(臣)并移咨山東
署撫臣布政使費金吾在案所有遵
旨賞給兵丁生息銀兩酌量料理之處理合據實
奏明謹
奏
據奏欲將此項銀兩分給當店代兵營運未嘗不是但
既恐累商又恐商人偶有事故或致兵丁弗獲實惠所
料理處朕尚不深以為然
同日又
奏為奏
聞事竊查藩臬兩司為通省錢榖刑名之總滙庶務殷
繁責任重大我
皇上特加簡拔務期承流宣化弼教明刑克稱其職以
上佐
聖治(臣)仰體
天心時加勉勵留心體察查河南署布政使謝旻自雍
正六年七月初五日到任迄今一載實心任事正
己率屬勤於督課嚴於察吏凡地方事務辦理精
詳蓋該司本具明敏之才而又能銳志向上者也
(臣)近在同城察試既確是以據實繕摺奏
聞伏乞
聖鑒謹
奏
謝旻乃出格聰明大有本領人但嫌其欠篤實耳以卿
實心辧事之督臣為其上官而又現被朕恩眷最隆伊
思己身之優劣臧否定於卿之一言若因此而暫勉一
是字與卿看則離卿獨任時必不能堅持初志毫無改
移也於斯湏詳加體騐方得真情平居共事當不時勖
誡勉其弗及匡其不逮以成全之朕深重其人而不能
無疑命伊署理豫藩原令随卿辦事知所倣效也此意
曾面諭伊其再加確試具奏以聞
同日又
奏為請定交榖交馬之例以杜掯折以肅交代事竊
照州縣官新舊交代凡倉庫錢糧驛馬等項自應
據實查盤秉公授受在上司不得徇庇前官抑勒
交代在後官不得掯勒前任挟詐行私斯於理為
至當於法為得平(臣)謹&KR0556;倉榖驛馬兩項為我
皇上敬陳之夫倉榖上關
國儲顆粒為重若霉爛紅朽糠粃不堪接任官當據
實詳報揭參著落前官追賠其實在存倉好榖即
應照數盤收依限出結若不問榖之高下概稱搧
颺巳非至當之論使果從公搧颺設有不足令前
官買補交倉猶曰為倉儲起見今不過借搧颺之
名以刁難而其意在於私議幫貼究之榖未嘗搧
亦未嘗補而銀則後官肥己(臣)愚以為存此搧颺
之名以滋弊端不若核定得米之數以清交代伏
查稻榖粒大而殼厚每榖一石碾米五斗即屬好
穀粟榖粒細而殼薄新穀一石碾米有至六斗餘
者其倉榖存貯日久碾米糠粞較多至五斗六七
升者即屬好榖(臣)請以倉榖每石碾米五斗七升
為率嗣後河東兩省交代倉榖先騐榖色如非霉
爛紅朽即於各倉抽取碾米試騐如榖一石碾米
果有五斗七升即行盤收如不足五斗七升按所
少之數訃算詳明上司著落前官買補無許私折
若接任官借端勒掯從重參處其或碾米不足定
數彼此私議折價前後官一併參革究擬如此庶
接任官不敢存私掯勒交代易清而榖石核米交
盤無所假借似於倉儲亦有裨益也至於驛馬定
例州縣交代委員督同新舊官從公查騐分别退
收如有瘦老殘疾不堪應差者自應退還前官著
落賠補其非殘疾老病瘦損實堪應差之馬當從
公騐收斯為慎重驛遞若任意去取使監收之員
不敢參酌可否而將實堪應差之馬挑回不收勒
令前官每匹交銀十二三兩猶稱不敷及交明馬
價又言驛馬應差甚急交價一時難買而以四五
兩一匹賤買其原馬以應差而將餘銀入己不但
挟詐交接殊欠公當而於驛遞亦恐漸滋弊竇(臣)
請嗣後交代驛馬若後官挟私刁掯將實堪應差
之馬故意不收希圖折價肥已仍賤買其原馬聽
前官同監收官詳報該管上司另委公正之員確
加查騐如詐掯是實將後官嚴參照溺職例革職
倘監收官偏袒捏詳亦一併參處其或馬匹果有
老病缺額應補而前官或係病故或因别案參革
審擬呼應不靈無人可託不能買馬補交者應以
十二兩為定價交與後官買馬應差仍詳該管上
司委員查明取結庶驛馬無私折之弊而交代亦
得其平矣(臣)為肅清交代起見謬陳末議是否有
當伏候
聖裁為此謹
奏
舉凡類斯新舊兩相授受之事斷難一以法齊要在居
上位者調劑適中耳近日以来直省交代掯勒之弊不
時上聞然雖知其弊亦竟無可如何掯不承接固屬刁
難勒令收受抑豈公平全賴卿等督撫大吏於未交代
前推誠訓誡正交代時留心察訪巳交代後揆情酌理
務俾不致於偏即此可以騐知該員之居心立行也朕
謂前任如果事事清白後任豈皆人人苛刻今接受之
干係既重又不令暢意查盤而責成其將来不致虧缺
則無米之炊何從施巧殊非公論至於碾米騐榖一說
似乎有理然各厫米色畫一者少碾騐之舉聽舊任為
政耶將新任是從耶如新任是從惟撿下色付之碓磑
則舊任之賠累更不可數計矣若云仗委員秉公監收
秉公之員豈可多得乎偏袒之議安保其無又驛馬一
項其弊更難悉數於中聊摘一二端另行批諭總之交
代案件無有定法可恃惟在随時随事合宜辦理庶得
公平候朕發訓旨一道通頒直省首申詐掯之戒兼遏
苛刻之風或於卿等膺統轄重寄者不無少助云爾
同日又
奏為奏明事雍正六年七月十五日准戶部咨為山
西濫支耗羡一案經晉省撫(臣)覺羅石麟具題應
著落前任廵撫及前任布政司各名下分賠内開
(臣)前署山西布政司任内應賠交代部費等項銀
共該賠銀六千二百四十二兩零以文到一年内
將應賠銀兩照數完觧晉省等因到(臣臣)思前項
銀兩雖准部咨行令觧交晉省還項但(臣)查雍正
六年六月内奉有
諭旨各省藩庫均屬國家公帑原無區别嗣後有行旗
行籍追補之項該員交納之時即於本省布政司衙
門交納布政司收明貯庫欽此欽遵在案是此項賠
補銀兩似可比例就近觧交豫省藩庫以省運送
之煩(臣)蒙
皇上天恩每年賞給養廉銀兩用度有餘今將前項應
賠銀六千二百四十二兩零於雍正七年六月二
十七日照數扣存藩庫收貯除咨明戶部及山西
廵撫衙門外所有微(臣)賠補山西布政司任内銀
兩及就近扣交藩庫緣由理合
奏明為此謹
奏
自應就近扣交豫省藩庫為是所奏知道了
同日又
奏為奏請動用公項銀兩修理瀆廟仰祈
睿鑒事竊惟江淮河濟是稱四瀆歷有廟祀載在祀典
查南陽府屬桐栢縣為淮水發源之地向来建有
廟宇以祀
淮瀆之神伏遇我
皇上御極以来敬
天祀神於雍正元年十二月二十三日奉有
恩詔凡嶽鎮四瀆廟宇傾頹者該地方奏明修葺欽此
彼時桐栢神廟現屬完固是以未經議修兹據署
布政使謝旻詳稱桐栢縣
瀆神廟所有大殿捲棚東西兩廊鐘鼓二樓大門戟
門
御香亭等處日来漸次塌卸據南陽府詳據桐栢縣將
工料數目確估實需銀一千八十三兩零委無浮
冒等情詳請修理前来(臣)伏念
瀆神保障淮流有功運道民生今廟宇塌䣃自應修
理(臣)當即委員查明確估一應工料實在需銀一
千八十三兩零可否仰請
聖恩在雍正七年分公項銀内照數動支給領委員監
修擇日興工庶幾
廟貎巍峩享祀不忒以彰
聖朝崇德報功之大典伏候
聖裁(臣)未敢擅便謹繕摺
奏明仰祈
睿鑒謹
奏
淮瀆正神廟宇傾頹理應修葺但既奏請興工當期煥
然一新所估為數尚少卿酌量籌計再加增益可也
雍正七年七月二十一日河東總督(臣)田文鏡謹
奏為恭報河東兩省得雨日期仰祈
睿鑒事竊查雍正七年七月初四日經(臣)將豫省七月
初四日以前并東省六月二十四日以前兩省得
雨日期分寸具摺恭
奏兹據豫省闔屬具報七月初五初七初八十四十
七等日各得雨入土二三四寸不等又據東省闔
屬具報七月初一初四初八初九等日各得雨二
三四寸不等(臣)查六七兩月雷雨時行誠如
聖諭夏末秋初雨水過多絲毫不爽益信我
皇上默契
天心見透隠微實非(臣)愚所能仰窺萬一但目下雨水雖
多於田禾並無干礙查秋禾早者漸次成熟晚者
穗皆齊吐所有河東兩省得雨日期并秋禾情形
理合恭摺奏
聞為此謹
奏
覽河東雨澤優渥秋禾成熟情形朕懷為之深慰
同日又
奏為恭報黃河伏汛平穏仰慰
聖懷事本年七月初七日據陕西寧夏府知府鈕廷彩
報稱六月二十八日寧夏水長二尺有餘等因到
(臣臣)當即移咨河東江南河臣并飛檄管河道河
北道督率官弁兵夫等嚴加防守(臣)仍飭委千把
總往来廵察嗣據管河道祝兆鵬河北道朱藻并
各廳汛員弁具報七月初八日黃河水長三尺沁
河水長二尺二寸随於初九初十十一等日水俱
消落歸槽又於十七十八兩日黃河水長三尺一
寸沁河水長四尺六寸随於十八十九兩日水各
消落三尺一切堤埽工程俱各平穏等語(臣)竊查
伏汛以来黃沁二水雖長落靡常今伏汛巳逾堤
工鞏固此皆仰賴我
皇上慎重河防至誠至敬屢頒
訓旨指示周詳是以在工官弁無不敬謹防護始獲此
安瀾之慶也所有伏汛平穏情形除會同總河(臣)
嵇曾筠另疏
題報外理合繕摺恭奏仰慰
聖懷謹
奏
轉瞬即届秋汛督飭管河各員僃加敬慎防護可也
同日又
奏為奏明事竊照豫省觧陜䭾馬准川陜督(臣)岳鍾
琪咨覆豫省所觧馬三千匹俱經照數收明未曾
言及馬匹疲瘦勞傷(臣)正在
題報間接准部咨據大將軍岳鍾琪奏稱豫省䭾馬
疲瘦勞傷者十居四五除餧養無益者即將餘馬
補換内有三臕以下馬一千二百三十三匹分給
西安各標營兵丁抵補摘調空缺為明春䭾馬之
需部議以上年五月行文今年三月起觧沿途又
有草料餧養何至疲瘦勞傷令(臣)查明具奏(臣)伏
讀之下不勝悚懼惶惕竊念(臣)蒙
皇上教養隆恩事無鉅細悉敬謹辦理不敢苟且塞責
矧我
皇上命將出師以彰
天討(臣)衰朽庸材未能披堅執銳效力疆場而受
國厚恩共勤
王事之血誠實寝食不忘是以此項馬匹(臣)奉文之後
即嚴飭加意餧養及(臣)因公前赴東省又復札致
檄行至再至三今春起觧之時(臣)又嚴加挑選擇
其臕健者始行起觧(臣)實惟恐辦理未協有負我
皇上委任微(臣)之
聖意又何敢以疲瘦勞傷之馬遠觧充數也查(臣)標觧
馬一百三十四匹頭臕者十居九二臕者十居一
北鎮觧馬六百四十九匹頭臕者十居九二臕者
十居一南鎮觧馬六百一十匹頭臕者十居八二
臕者十居二旗馬一千六百七匹頭臕者十居四
二臕者十居四三臕者十居二此實(臣)同城守尉
副都統(臣)阿里袞及在城文武官弁逐匹騐明交
給委員起觧者伊時(臣)騐旗馬臕雖少遜標鎮之
馬實皆可供䭾載之用是以俱令觧陕誠恐長途
䟦涉或致減臕故仍令各多帶餘馬以僃揀補兹
查據各觧官雖稱沿途俱帶馬乾銀兩買僃麩料
加意飼餧因天晴路乾馬行塵起為灰土所唴而
又道路﨑嶇到彼不免有膀緊口熱并減臕者俱
將所帶餘馬補交並無疲瘦勞傷等語但豫省馬
匹既經寧遠大將軍(臣)岳鍾琪奏有三臕馬一千
二百餘匹(臣)辦理未協之咎實為深重然使寧遠
大將軍(臣)岳鍾琪將疲瘦勞傷之處咨覆於(臣臣)
又何敢上欺
君父不早為自劾據實奏
聞兹蒙
聖恩浩蕩不即將(臣)治罪
俯照部議令(臣)查明具奏更自跼蹐無地除具本覆
奏仰請
皇上敕部將(臣)嚴加議處外所有豫省觧馬緣由及微
(臣)感悚私忱謹據實繕摺恭
奏伏懇
皇上睿鑒謹
奏
卿料理一切公務盡心弗懈原可確信岳鍾琪承辦各
項軍需秉公不刻朕更無疑據奏所觧馬匹俱屬選擇
臕健云云等語豫陕相距程途遥遠觧送官役疎忽不
慎致有疲乏以及暗中抵換之弊安保必無似此漫不
體察循省遽露悻悻之意毋乃涉於尚氣乎卿等皆公
忠體國為朕所倚任之大臣勿存毫髮彼此之念方是
密摺分辨猶或庶幾具本奏請議處殊屬畫蛇添足多
一番形迹外觀愈覺不雅矣
同日又
奏為遵
旨覆奏事竊查東省科場一切事宜現係布政使費金
吾照例辦理但科場舊例廵撫為監臨布政為正
提調今署撫(臣)岳濬尚未回任則監臨係費金吾
之責而正提調一官場中尤關緊要如分撥内簾
外簾派定各所員役并點名編號印卷發卷以及
點騐水菜親送主試供應領發題紙散給舉子飯
菜等項或随同監臨辦理或正提調親自經管費
金吾既為監臨勢難兼任提調(臣)前覆奏費金吾
署理撫印摺内蒙
皇上硃批諭旨臨期斟酌奏聞欽此今場期將届(臣)欽
遵
聖諭再四斟酌查山東各司道除照例按察使公元為
正監試鹽法道唐綏祖為副監試濟東道張體仁
為副提調外其兗寧道有河工之責登莱青道現
委查勘道路俱不便入場料理惟糧道顧贄其辦
漕事務尚在場後且係進士出身應令顧贄為正
提調辦理闈内事宜但事關掄才大典理應署撫
(臣)費金吾
題明請
旨(臣)一面繕摺奏
聞一面札致費金吾令其具
題伏候
聖裁緣係奉
旨命(臣)臨期斟酌具奏事理相應恭摺奏
聞謹
奏
近經有旨不令兩司入闈辦理場務其仰遵定例另行
籌酌人員具奏以聞
同日又
奏為司庫存貯零星歸公銀兩據實奏明仰祈
聖鑒事竊查豫省司庫向有零星歸公一項蓋因無項
可歸即另貯司庫以充公用自康熙五十年起至
雍正六年歲底共歸公銀二千五十三兩零歷年
除布政司詳明動用敬刊
聖祖仁皇帝聖諭
廣訓并每年欽奉
上諭及修補學宫樂器置僃籩豆延請教師演習樂舞
生一切聘儀供應盤費等項共動用銀五百二十
兩零現存司庫銀一千五百三十二兩零(臣)伏思
此項銀兩自應充作公用遇有似前項公事每年
祈晴禱雨敬
神酬
神因公差遣員役量給盤費及現今修理錢局等項
均係地方公務既有此項零星銀兩可以動用不
必再動公項實為妥便(臣)前此雖因歲無常額額
無常數動用零星不敢瑣瑣煩瀆
聖聰但(臣)伏思歸公銀兩既存司庫即屬
國帑自應據實
奏明仰請
皇上將此項存為地方些小公事之用嗣後如有此等
歸公銀兩亦令存貯司庫遇有動用布政司詳明
俟(臣)批准支給於每年歲底開造四柱清冊送(臣)
衙門僃案謹將歴年歸公款項及現存銀兩細數
逐條開列另具清單恭呈
御覽謹
奏
足見慎重公項出納絲毫不苟知道了所請可行
同日又
奏為據實奏明仰祈
聖裁事本年五月十六日據登州鎮總兵官(臣)萬際瑞
呈稱車騎兵丁欽奉
皇恩賞給安家銀二十兩又製僃行装銀六兩誠恐各
兵任情花銷故令各該營將僃代為製僃安東營
都司鮑士錦將一應軍需毫不經目自火藥鉛子
器械以及衣帽行李一無周僃以五十五人行李
僅雇小車六輛沉重難行日行五十里等因請參
前来(臣)思
恩賞各兵安家銀兩應給各兵用度其應僃行装等項
(臣)於奉文之時即為酌定開單令各兵自僃俟辦
完照單點騐蓋因所用油單衣帽等項如各兵向
有製僃者即可省此銀兩聽其他用今該都司是
否將銀兩侵蝕以致行装不全未據聲明至車兵
進京䭾載行李東省原議每兵十名給騾二頭按
站給與脚價今雇車六輛是否該都司將脚價侵
蝕抑係各兵朋雇亦未聲明(臣)不敢草率入
告随照會該鎮確查間又據山東布政使費金吾札開
安東營都司鮑士錦代為車兵製僃行装暗中賠
補百餘金有車兵李蘭等七人素常刁悍疑該都
司有扣剋之意四處揚言業囑安東營參將賀陞
將刁兵懲治各兵巳自省起程進京等語(臣)又密
訪無異兹又據登鎮總兵官萬際瑞呈稱兵丁製
辦行装酌定開單令各營僃辦造冊送閱今據安
東營冊開軍装俱各齊全及至青州府點騐十無
一二再查各營行李或係雇覓騾頭或係馬車䭾
載惟該營所雇小車僅日行五十里查該營距亰
程途幾及二千里計日必得四十天方可到京已
出五月二十五日之限矣該都司於軍装事宜並
不留心雖無侵蝕之弊難免藐玩廢弛之咎等情
復另揭請參前来(臣)查都司鮑士錦雖據鎮(臣)萬
際瑞揭其藐玩軍需辦理未協但該都司並無侵
蝕之弊而且墊用銀兩似非不留心辦理者至䭾
載行李雖部文令雇覓騾驢然地有衝僻不同或
本處無脚騾可雇則暫用小車以代俟到省另雇
亦屬一時權宜並非貪贓壊法確有劣蹟難容者
可比況據布政使費金吾言係刁兵李蘭等七人
造言興謗又未便因此而即參都司以長刁風但
既據鎮(臣)萬際瑞揭報到(臣)相應據實僃悉奏請
皇上天恩可否免其參處
洪恩出自
聖裁(臣)不揣冒昧恭摺奏
聞伏乞
睿鑒謹
奏
覽奏都司鮑士錦並無侵蝕之弊辦理未協猶可原恕
應免其參劾將曾經奏聞并所降諭旨咨明萬際瑞令
其知之
同日又
奏為據實奏明仰祈
聖裁事竊照山東東平州民牛三花拉即牛見德在青
莱二府屬諸城等州縣地方倡為三元會空字教
名色誘哄愚民一案前經拏獲案犯徐秀等而牛
三花拉逃走未獲經(臣)於雍正六年九月内將緣
由恭摺奏
聞并密行河東兩省嚴加訪拏在案迄今將及一載(臣)
屢飭懸賞勒緝無如該犯潛遁無蹤尚未就擒兹
據兩司將現犯五十餘人審錄供情詳報前来(臣)
查左道惑衆有關風教自宜執法嚴究但今牛三
花拉懼罪潛遁其現獲随教之犯嚴審並無他術
實皆鄕愚無知始而聽其誘哄妄冀獲福療疾超
度祖宗繼而見有存積香錢又希分利合夥貿易
事發之日又恐被獲治罪或輾轉藏匿引送此乃
伊等之實情實事可否將随教合夥貿易之賈得
志高擇善李大本厲明成及聽從轉誘圖利之張
太元張坤石容留轉送之徐秀丘志柱張顯各枷
號三箇月滿日重責四十板知情藏匿賈得志吳
氏之譚標劉文烱随教而為吳氏說媒之李九興
各枷號兩箇月滿日重責四十板随教而款待吳
氏之范存信事未發而容留牛三花拉家屬之丘
彬各枷號一箇月滿日重責四十板但被誘随教
而未與貿易之朱相卿楊文各重責四十板其雖
未随教而知情不首之徐明等及不察来歴留住
之倪常才莊存敬各重責三十板其餘不知情之
周二等及未随教而聽從雇主尊長指使轉送之
張三等并脚夫孟孺各予免議和同被誘之孫氏
張氏照例枷責并孫氏之義女小兌姐及被謀娶
之吳氏均給親屬領回如蒙
聖恩俞允將各犯發落後交給鄉地隣族保領嚴加收
管各務本業不許再與外人来往如或再犯加倍
從重治罪在逃牛三花拉等(臣)飭令各屬務必緝
獲究治再此案倘荷
皇上恩照(臣)請從寬完結其從前失察各官去任而為
别案被劾者居多(臣)仰懇
皇上天恩概免參處可否如此結案伏乞
聖裁為此謹
奏
所奏是一面嚴緝正犯務獲究擬示懲一面將脅從各
犯及不知情人等先行發落以清積案其從前失察各
官姑照請免其參罰
同日又
奏為欽奉
上諭事雍正七年七月初四日准刑部咨内開雍正七
年六月初六日欽奉
上諭游惰之民自昔治天下者之所深惡若好為賭博
之人又不止於游情而已荒棄本業蕩廢家資品行
日即於卑汚心術日趨於貪詐父習之則無以訓其
子主習之則無以制其奴鬭毆由此而生争訟由此
而起盗賊由此而多匪類由此而聚其為人心風俗
之害誠不可以悉數也大凡為不善之事者雖干犯
功令猶可得微利而獨至賭博今日之所得明日即
未必能保若合一年數月而計之勝者與負者同歸
於盡此天下之人所共知者而無如邪僻之人一入
其中即迷而不悟且甘為下賤而不辭亦大可悲矣
數年以来屢次降旨嚴禁而此風尚未止息者則以
製造賭具之尚有其人而有司之禁約未曾盡力也
百工技藝之事可以獲利營生者何事不可為而乃
違條犯法製此壊風俗人心之具其罪尚可言乎凡
地方大吏有司均有化民成俗之責而乃悠悠忽忽
視為泛常安辭溺職之咎今特定本地官員勸懲之
法以清其源嗣後拏獲賭博必窮究賭具之所由来
其製造賭具之家果審明確有證據出於某縣將該
縣知縣照溺職例革職知府革職留任督撫司道等
官各降一級留任如本地有私造賭具之家而該縣
能緝挐懲治者知縣著加二級知府加一級督撫司
道等官紀錄二次將此勸懲之法永著為例於雍正
庚戌年為始著該督撫通行曉諭使城邑鄉村及遐
陬僻壤咸使聞之特諭欽此欽遵移咨到(臣)仰見我
皇上覺世牗民端本澄源勸懲兼施立法盡善(臣)惟當
欽遵
諭旨督率司道府州縣力行察禁使賭風頓息賭具盡
銷以仰副
聖主懲戒游惰洗除積習之至意尚何芻蕘之足陳焉
但(臣)愚以為造賣賭具斷不能瞞地甲牌隣之耳
目必使地甲牌隣不肯為其容隠而又加以地方
官之嚴察則造賭具者自無矣查雍正四年十二
月定例造賣賭具之地方保甲知情不首杖一百
等語(臣)請嗣後拏獲製造賭具之人除本犯照例
分别首從問擬軍流外其不首報之地方甲長牌
頭隣佑於杖一百之外再枷號兩箇月如係受賄
通同隠匿加倍治罪其能將製造之人報官拏獲
審實地方官捐賞銀三十兩倘有畏其勢惡恐被
挟讎報復不敢明首許令據實密禀免其給賞如
此則地甲牌隣既利重賞又懼法懲即不敢通同
徇隠似於禁造賭具不無小補也此(臣)管窺之見
是否可採未敢具本謹繕摺
奏請伏乞
睿裁為此謹
奏
禁造賭具一節嚴繩鄰保不使容隠所見固屬有理然
朕謂有治人而無治法果地方官盡力察禁不稍寬縱
復申之以賞勸自漸止息若又倍加懲治恐更增弊何
也老氏有言法令滋彰盗賊多有蓋刑憲太峻畏懼之
情彌甚而詭避之術更巧或從而競相掩覆以希幸免
則反無益矣
雍正七年閏七月初十日河東總督(臣)田文鏡謹
奏為恭報河東兩省得雨日期仰祈
睿鑒事竊查雍正七年七月二十一日經(臣)將河東兩
省得雨日期分寸具摺恭
奏兹據豫省闔屬具報於閏七月初五日酉時起至
初六日午時止各得透雨入土七八寸不等随即
晴霽目下既可及時收曬而大雨之後在地之晚
榖晚豆棉花蕎麥等項更加茂實且乘此土膏滋
潤農人即可耕犁種麥百姓無不懽呼載道感頌
皇仁以為風調雨順實從来所未有也又據東省闔屬
具報七月十四十八二十四二十八等日各得雨
入土四五寸不等俱各霑足所有河東兩省得雨
日期理合繕摺恭
奏仰慰
聖懷謹
奏
今歲直隸地方雨暘亦甚屬均調但意中惟恐秋霖不
止河工可慮耳
同日又
奏為恭報豫省秋禾收成分數仰祈
睿鑒事竊照豫省今歲秋禾長茂結實情形經(臣)節次
奏
聞兹據開封等八府屬汝陳等七州并所屬報稱高粱
黍榖芝麻黃黑菉豆等項悉行收穫登場又值天
氣連日晴霽不論平原沃壤及沙土山隴地畆俱
各穗長實大收成豐盛即現在地内之晚豆棉花
蕎麥亦極茂實異常轉昐即可收穫并將收成分
數逐一具報前来臣復躬率在城文武各員親詣
四郊騐看遍問老農俱云今歲秋禾十分收成實
為從来所未有等語(臣)不勝踴躍歡忭惟有欽遵
聖訓朝夕焚香答謝
上天愈加敬畏黽勉焉耳其各屬收成分數遵
旨敬謹分析另摺恭呈
御覽伏乞
聖鑒謹
奏
今歲農事如是豐穰固屬可慶不待言矣我君臣又當
加勉若何修省以為来歲感格
上天慈佑
聖祖垂庇之道朝夕乾惕曷容少間
同日又
奏為恭報黃河水汛平穏仰祈
睿鑒事竊查黃河水汛平穏業經(臣)節次具摺恭
奏兹於雍正七年閏七月初四日據陕西寧夏知府
鈕廷彩報稱本年七月二十三日寧夏水長一尺
有餘等因到(臣臣)當即移咨河東江南河臣并飛
檄管河道河北道督率官弁兵夫等嚴加防守(臣)
仍飭委千把總員往来廵察嗣據管河道河北道
并各廳汛員弁等具報閏七月初六日黃河水長
一尺初七日黃河水長二尺五寸沁河水長二尺
四寸随於初八日黃沁二水俱消落歸槽一切堤
埽工程俱各平穏所有水長水落堤埽平穏情形
理合繕摺恭
奏仰慰
聖懷謹
奏
覽黃沁消退情形深慰朕念仍當嚴飭該管官各盡乃
職敬謹從事待八月後方可言今歲工程平穏也
同日又
奏為奏
聞事雍正七年七月二十五日據山東登州府寧海州
報稱本州莱山集地方於雍正七年六月二十九
日大雨普降山水驟發因僻處山野趨避不及被
溺男婦六口幼孩四口共十口水即消退田禾並
無損壊等情詳報前来(臣)即飛檄山東布政司委
員查勘被溺情形有無傷損田禾併將被水各戸
加意撫恤在案查近山地方雨後水發常有之事
兹因偶被淹溺人口不敢不據實恭摺奏
聞為此謹
奏
寧海州被水情形據費金吾亦巳奏聞今歲直省皆不
免有類此小災惟陕豫二省未聞耳
同日又
奏為遵
旨覆奏事雍正六年十二月初五日據河北鎮總兵官
(臣)閃文繡咨呈内開雍正六年十一月初二日在
養心殿面奏云(臣)在漕標徐州營副將任内催漕經
過山東見沿路皆有墩臺營房惟中間臺莊營汛
地自黃林莊起至吳家橋沙溝營汛地自吳家橋
起至劉昌莊約有一百四五十里並無墩臺營房
此係漕運大路似應一體添設墩汛等因奉
旨將爾所奏交與總督田文鏡酌行欽此等情到(臣臣)
當即檄行山東布政司作速查議去後兹據布政
使費金吾詳據兗州府申稱滕嶧二縣查明沿河
一帶營房墩臺已於雍正五年正月内經前撫院
塞楞額會同廵察奚德慎具本
奏請委員查勘添建自劉昌莊起至吳家橋共建墩
臺二座自吳家橋起至黃林莊共建墩臺六座俱
各有營房三間防兵五名戍守查閃總鎮係在徐
州副將任内催漕經過山東其時尚未添建墩臺
後於雍正五年已經添設似毋庸再行添設等情
詳覆前来(臣)案查山東沿河一帶墩臺原於雍正
五年正月内經前撫塞楞額廵察奚德慎
奏明添建墩臺八座在案似毋庸再行添建糜費錢
糧也除咨覆山東廵撫衙門并照會兗鎮外緣係
奉
旨交(臣)事理相應將沿河一帶毋庸添建墩臺營房之
處繕摺覆
奏伏乞
睿鑒謹
奏
據奏從前添建墩臺之處即係閃文繡所指地方果若
此自不應重複增添也
同日又
奏為奏請改造倉厫以重積貯事竊查倉厫為積貯
第一要務而草房非可經久(臣)查河南通省各倉
惟常平倉内舊有草房四百五十間彼時因尚可
積貯未經議改但歷年既久漸次朽爛一遇風雨
不無渗漏之處且墻壁俱係土坯壘成易致塌卸
必得一律改造瓦房另築磚墻方為堅固經久之
計兹據署布政使謝旻詳稱每間足貯五百石照
往例估用工料銀十五兩改造瓦房四百五十間
共需銀六千七百五十兩請於河北捐納公費銀
内動支等因具詳前来(臣)查河北事例所收公費
銀兩原係
奏明觧貯司庫造冊換照公項之用又經(臣)於雍正
六年三月内
奏請添建倉厫即將此項動支給發蒙
皇上俞允在案今仍請於此項捐榖公費銀内動支改
造似可毋庸動用正項錢糧倘蒙
恩允(臣)即檄行布政司動支河北捐納公費項下給發
飭令改造足貯五百石委員勘騐務期高敞堅固
如式仍造册報部僃案所有豫省改造倉厫動用
銀兩數目理合恭摺請
旨伏乞
聖鑒謹
奏
改造倉厫極屬應行之舉但每間止估工料銀十五兩
為數太少恐不敷用既議興修當令堅固若草率了事
仍未能抵禦風雨非經久計也凡類斯裨益積貯政務
切不可惜費卿其誌之
同日又
奏為欽奉
聖訓據實覆奏事雍正七年七月二十五日(臣)齎摺家
人捧回(臣)奏署布政使謝旻摺内欽奉
皇上硃批謝旻乃出格聰明大有本領人但嫌其欠篤
實耳以卿實心辦事之督臣為其上官而又現被朕
恩眷最隆伊思己身之優劣臧否定於卿之一言若
因此而暫勉一是字與卿看則離卿獨任時必不能
堅持初志毫無改移也於斯湏詳加體騐方得真情
平居共事當不時勖誡勉其弗及匡其不逮以成全
之朕深重其人而不能無疑命伊署理豫藩原令随
卿辦事知所倣效也此意曾面諭伊其再加確試具
奏以聞欽此(臣)伏讀
聖諭明同日月德懋生成照鑒至微造就至切今謝旻
又蒙
皇上補授太常寺卿仍署理河南布政司事則謝旻感
激
天恩自必益加黽勉(臣)亦當欽遵
諭旨時加教導確試如果立志堅定(臣)再據實奏
聞為此謹
奏
今命往江西署理廵撫印務可竭力訓勉之
雍正七年八月初三日河東總督(臣)田文鏡謹
奏為恭報東省秋禾收成分數并河東兩省得雨日
期仰祈
睿鑒事竊查豫省秋禾收成分數業經(臣)具摺恭
奏兹據東省濟南等六府屬泰安等六州并所屬及
各衛所報稱高粱榖黍芝麻黃黑菉豆棉花等項
悉行收穫登場不論平原沃壤及沙土山隴地畝
俱各穗長實大收成豐盛即有前經被水被雹之
魚臺安邱寧海等州縣俱於秋禾無損是以白叟
黃童歡呼載道感頌
皇仁并將收成分數逐一具報前来(臣)復詢之東省往
来官弁兵役僉云今歲收成實倍勝於往年(臣)謹
遵
旨將收成分數逐一分析另摺恭呈
御覽(臣)再查豫省於本年閏七月十三十四二十二二
十七及八月初一初二初三等日據闔屬具報各
得透雨入土五六寸不等又據東省闔屬具報於
本年閏七月初四初五十四十六等日各得雨五
六寸不等俱入土霑足不獨在地之晚豆蕎麥等
項更加茂實且農人乘此土膏滋潤處處可以耕
犁種麥實為風調雨順從来未有所有東省秋禾
收成分數及河東兩省得雨日期理合繕摺恭
奏仰慰
聖懷為此謹
奏
山左秋禾收成分數并兩省風雨調順情形欣悦覽之
同日又
奏為恭報黃河水汛平穏仰祈
睿鑒事雍正七年閏七月十五日據陕西寧夏府知府
鈕廷彩報稱本年閏七月初四日寧夏水長二尺
有餘到(臣臣)即移咨河東江南河臣并飛檄管河
道河北道督率官弁兵夫等嚴加防守(臣)仍飭委
千把員弁往来廵查嗣據管河道祝兆鵬河北道
朱藻并各廳汛員弁等具報閏七月十七十八二
十三等日黃河水長二尺二寸随即消落歸槽其
沁河水並無長落一切堤埽工程俱各平穏(臣)查
每年秋汛自白露以後水勢漸緩今閏七月十六
日白露已過此番水汛緩弱漸長漸消(臣)仍嚴飭
在工官弁加意廵防毋得疎懈所有黃河水汛平
穏及水長水落情形理合繕摺恭
奏仰慰
聖懷謹
奏
朕憂慮之懷随時漸減而敬畏之念逐歲彌增治河之
道與修身理同若因微有所進而自足巳無可虞而稍
怠則將前功盡棄矣要當慎之愈慎也將此諭亦令嵇
曾筠知之
同日又
奏為據實奏明仰祈
睿鑒事竊照東省民間之雜派猶繁錢糧之虧欠未楚
(臣)蒙
皇上委任至隆必湏嚴覈力除以期風清弊肅(臣)查東
省積年錢糧欠至三百萬有餘其中役蝕者多於
官侵經(臣)嚴檄司道府直隸州嚴行糾察徹底清
查除虧空在官者一經查明立即
題參外其有衙役侵收捏欠朦混者雖本官不能辭
失察之咎較諸自行侵那者有間現據各州縣紛
紛察出詳報(臣)巳一面批飭嚴行究追勒限完報
但思目下當清查錢糧之際正欲各員自為覺察
若即將詳報州縣以從前失察
題參恐别員畏懼處分反為蠧役徇庇不實力察報
(臣)是以暫緩
題參若收役所侵錢糧本官能勒限嚴追設法完觧
毋論本犯或本官將銀兩照數全完者(臣)仰懇
聖恩寬其從前失察之咎其本犯仍照律治罪若遲延
不完將失察之員
題參著落賠補庶各員自顧考成稽查嚴而追補不
敢不力矣又流抵一項其初州縣皆借公事詳明
該管上司俟俸工復給之年抵補官官相交有名
無實經前撫(臣)陳世倌奏請將通省耗羡彌補而
弊竇自此叢生或以少作多或將無作有捏造案
卷通同冒銷兹因流抵各案經前撫(臣)塞楞額奏
明仍著落各員名下追還分咨旗籍任所查追水
落石出據原任歴城縣知縣劉元琦等各具呈稱
冤懇求查究捏造之弊免其冤賠等情到(臣臣)俱
批布政使費金吾確查并飭徹底通查除原係該
員在任假借公事詳准流抵者仍應向該員名下
追賠若係院司各官通同捏造者應著落捏造各
官名下追賠庶於法為平允且以為辜負
旨遵行又東省漕糧之弊甚多凡經管漕糧各衙門官
役以及軍旗丁弁無一不有規禮無一不有需費
所以州縣官重耗濫徵名雖加二耗米其實則加
二五有餘也兹據糧儲道顧贄詳稱遵將糧道糧
廳官役陋規浮費及交軍時黃旗祭旗祭江折席
演戲穏跳回籌軍笆民笆軍檔民檔喜禮并運官
運弁下程酒席鑰匙通關催兌開厫撥帖呈樣撕
斛等項陋規盡行革除惟旗丁領運漕糧雇募舵
工水手均湏工價食米并買僃席片等費恐額設
銀米不敷經前道湯豫誠酌定通糧每石貼銀三
分食米二升薊糧途遠費繁每石貼銀五分食米
三升在案其運弁随幫俸薪無幾亦經前道酌定
每兌米一石量給運官盤費五釐随幫盤費一釐
均在州縣所徵耗米内支給請照加一徵收前来
(臣)查旗丁幫費食米及運官随幫盤費應照前道
湯豫誠所議支給俾各辦公裕如以示體恤惟别
項漕糧陋規俱已革除則州縣巳無浮費自應將
耗米核減以寬民力糧道顧贄所議加一耗米雖
約計足敷幫貼之需但恐額編脚價不敷雇車之
用致啓不肖州縣借端派累里下之弊(臣)請每石
減去耗米五升照加一五徵收即以此五升耗米
留為州縣幫補雇車之用不許借名私派倘有多
收斛面及指車派費嚴𠫭治罪此加一五耗米以
雍正七年為始百姓既蒙減耗之
徵多報少之弊所以耗額較之從前大率有減而
無增也查豫省州縣自一錢一分起至一錢二三
四五六七分不等其一錢七分者不及十處而東
省州縣衛所每兩槩加耗銀一錢八分詳查其故
始初亦多寡不一有一錢二三分至二錢以上者
因雍正二年提觧耗羡之時有彌補虧空流抵之
議而帶徵康熙五十八九六十等三年舊糧全未
觧耗帶徵康熙六十一年雍正元年錢糧火耗又
止觧司七分其餘俱係州縣扣留所以昔年火耗
本少者亦以一錢八分為率以肥私槖(臣)思各官
既有養廉又有公費觧費其帶徵雍正元年以前
舊糧耗羡既收一錢八分如何康熙五十八九六
十等年不觧耗羡帶徵康熙六十一年雍正元年
如何止觧七分殊屬未協臣是以自雍正七年為
始飭令各州縣照現年錢糧之例將帶徵各年舊
糧除應扣觧費公費外其餘一錢四分悉觧司庫
充公在案(臣)伏見我
皇上保民若赤凡有可以紓民力而阜民財者無不
特沛曠典(臣)不揣冒昧因奏減東省漕糧耗米併奏請
漕米之耗又減錢糧之耗羣戴
恩深重無可圖報凡有一得之愚即據實陳
奏是否有當統乞
聖裁謹
奏
覽
諭河東總督田文鏡知悉朕於即位之二年冬間念及
州縣各官比皆初任諸多未諳或偶因才力心思一時
不到致被參黜人材殊屬可惜特命朱軾沈近思二人
追憶向日已所閱歴如塾師訓蒙一般指示莅事臨民
法則綴緝成書以為新進楷模續因朱軾丁憂而又久
病且筆下亦甚艱澁沈近思復經物故所以蹉跎至今
未就昨李衛来京陛見言及此事伊奏稱曾有訓誡屬
員一冊随進呈朕覽披閱之下尚覺不甚惬意況亦非
開導初任語句卿歴外任多年甚諳練吏治可於政務
之暇悉心著作一部差人齎進朕彙集各處所擬於中
採擇裁定然後降旨刊布大抵不過如何交盤如何催
科如何騐傷如何靖盗以及查詰吏胥姦欺等類耳浙
督李衛訓誡屬員冊併發
同日又
奏為欽奉
上諭事雍正七年閏七月二十九日(臣)齎摺家人捧回
皇上硃筆諭旨一道及督(臣)李衛訓誡屬員一冊到(臣)
(臣)謹跪讀
諭旨仰見我
皇上慎重牧令愛惜人才本作君作師之
聖念垂是則是傚之成書以啓愚蒙以資吏治法至善
而意至厚也兹蒙
皇上不以(臣)愚
命(臣)著作以僃採擇伏念(臣)自撫豫及總督河東以来
時時仰遵
聖訓凡誡飭屬員開導初任事皆有案但恐識見淺陋
詞多未逹未必有當
天心(臣)現在細加查核詳加斟酌俟纂輯成篇進呈
御覽所有奉到
諭旨及督(臣)李衛訓誡屬員冊容(臣)纂輯完日一併恭
繳謹先繕摺覆
奏為此謹
奏
無湏過勞心神非急務也於辦事餘暇從容撰就齎呈
朕覽
同日又
奏為奏請酌通河東兩省書吏換班之期仰祈
睿鑒事竊查廣東道試監察御史高山條奏各省督撫
臬司書吏親戚子弟借供應名色潛住省城名曰
外班又有兩人先後投充交相更換迭為外班由
是内外一氣暗通關節招搖撞騙其中傳逹字跡
要皆不出厨役水火夫之手應將外班盡行驅逐
其所用厨子火夫一併封鎖署内不得聽其出入
書吏兩三四月換班為期太近撞騙易施似應飭
令一年一換藩司衙門一體封鎖等因欽奉
諭旨通行在案(臣)思除弊必清其源用法貴因其地(臣)
於各衙門書役蠧弊疾之最深防之最密但地有
不同人有各别如直隸院司書吏皆有缺主缺主
在外攬事納賄而在内辦事者則係久住衙門之
書辦其水菜等項皆缺主出資辦買是外班者即
缺主之别名也其他省如有類此者誠應嚴行查
逐若夫豫省則不然(臣)與藩臬兩司衙門書吏皆
係身家殷實之人藉以支持門戶悉屬本身入署
辦事並無缺主該班則進署下班則歸家不在省
城停留如(臣)與藩司衙門書吏所需鹽菜銀兩係
蒙
皇上恩賞在耗羡内支給其臬司衙門係各書吏自僃
而為其買辦者即各衙門之承舍旗牌並無書吏
之親戚子弟借供應名色潛住省城亦無兩人先
後投充迭相更換所謂外班者已無可革除矣中
州之人性多朴魯各衙門書吏不過略曉文義略
通書寫即尋常事件辦理猶多舛誤較之江浙直
隸及在部書辦之工於作姦舞弊者實迥不相侔
今若定以一年換班則伊等本屬不諳之人更加
生疎之久凡此一年内
國家新定之章程内外奉行之事件皆茫然不知難
保其不無貽悞且三月一換伊等到家略為料理
家務轉昐即欲上班無暇别圖今以一年為期日
月既長豈能在家安坐必然另尋生理及至一年
届期又欲舍彼就此未免兩難況一涉他務心更
不專而衙門之事益無頭緒大費周章矣用敢僃
陳情由仰懇
聖恩仍令三月換班實於辦公有益至厨役火夫原係
封鎖在内不能出入并在署内水夫係在墻外送
水不使入門均不能傳通字跡其藩司職居方伯
責任綦重關防宜嚴遵例照依臬司衙門一併封
鎮至東省書吏與豫省相同倘蒙
天恩俞允其東省書吏亦懇照舊三月換班(臣)蒙
皇上格外恩遇信任極深凡奉行之事惟期弊竇盡除
又於公事有益是以因地制宜
奏請
聖恩俯賜酌通伏乞
聖鑒謹
奏
該部議奏
同日又
奏為豫省黃河堤工請停加修議添堡夫仰祈
睿鑒事雍正七年七月二十一日准總河(臣)嵇曾筠咨
内開欽奉
上諭黃河堤岸乃運道民生所關最為緊要年来增卑
培薄幸慶安瀾獨是工程報竣例應歸汛修防而額
設河兵堡夫只能修補水浪衝激之處防僃臨險搶
護之用至於堤身一年之内風雨淋漓車馬踐踏漸
致損壊者亦勢所必有而堤遠工多不能責諸寥寥
兵役也朕思堤工雖千有餘里若按丈每年加高五
寸計費不過三四萬金倘置之不議一年剝削四五
寸合十年而計之其所費之多恐有不止於加修之
數者況河流漲漫不時難以預料何若逐年增修保
固為未雨綢繆之計也朕意如此其果否有益之處
著南壮兩河總督尹繼善嵇曾筠悉心商酌詳確定
議具奏欽此仰見我
皇上軫念堤工
睿慮周至(臣)查豫省黃河兩岸堤工荷蒙
皇上疊發帑金指示修築是以一律高堅完固(臣)有兼
理河道之責時時飭令管河各官敬謹料理如車
馬往来另有道路不在堤上行走不致輪蹄踐踏
損傷其雨淋殘缺水溝浪窩則令兵夫随時修補
毋許稍緩若新修之堤其頂面兩旁尚未有草根
盤結風吹雨淋不免侵削則於霜降之後兵夫工
閒之時各就所管之工逐日擡取細土填墊豐厚
夯硪堅實日積月累由少成多帑不費而工自固
也況豫省所築堤工有逾四五年者有逾二三年
者在工人員各就土性所宜種草固堤現今草蔓
叢生盤結堅固若加幫新土必湏剷去堤面草根
方與舊土膠粘草根一去新土虛鬆又不如舊土
草根盤結之為堅實適河(臣)嵇曾筠到省(臣)即與
面商嵇曾筠深以(臣)言為然随令管河道河壮道
等各將南壮堤工親加查丈據稱現在丈尺較之
原估俱屬相符是豫省堤工一律高堅並無卑矮
處所似毋庸歲加五寸概議增修也惟豫省額設
河兵一千名緣上年添造浚柳船隻即於河兵内
挑選三百四十名現在河兵止有六百六十名不
敷力作且河兵簽樁下埽往来調遣未能專守堤
岸今查豫省現在堡夫一千五十八名專以守堡
修堤為事(臣)擬添設堡夫三百四十名分派兩岸
力作修防以補河兵之數(臣)亦與河(臣)嵇曾筠面
商所見相同(臣)伏思黃河兩岸堤工關係緊要我
皇上不惜帑金為未雨綢繆之計
命河臣酌議歲加五寸原恐風雨淋漓車馬踐踏漸致
損壊額設兵役不能修補之故今豫省堤工既無
車馬踐踏損傷而雨淋殘缺又随時修補現今一
律高堅(臣)擬請停加修堤工止酌議添設堡夫則
力作多人即偶有雨淋殘缺修補更易而堤工日
益鞏固
國帑不致虚糜矣此事雖非
皇上命(臣)查議而(臣)於豫省堤工既知之深而信之確
不敢不直陳於
君父之前除聽河(臣)嵇曾筠具
題外因此議出自(臣)之愚見而
上諭内未
命(臣)會議(臣)不便列銜是以繕摺恭
奏伏候
聖裁為此謹
奏
詳覽所議因事制宜足見竭慮奉公俟河臣嵇曾筠具
題到日有旨
同日又
奏為欽奉
聖訓據實覆奏事雍正七年閏七月二十九日(臣)齎摺
家人回豫捧到
皇上硃批諭旨(臣)敬啓跪讀於(臣)覆奏謝旻摺内欽奉
諭旨今命往江西署理廵撫印務可竭力訓勉之欽此
(臣)伏念謝旻蒙
皇上補授太常寺卿不旬日間又蒙
皇上命往江西署理撫印
天恩稠疉實逾格外(臣)見其聞
命之下感激之至更深惶悚(臣)業巳勉其立志堅定存
心公正不恤勞瘁不避嫌怨以仰報
聖訓(臣)欽遵
諭旨自當竭力訓勉以仰副我
皇上造就人材之
聖意又於(臣)奏豫省秋禾收成摺内欽奉
諭旨今歲農事如是豐穰固屬可慶不待言矣我君臣
又當加勉若何修省以為来歲感格
上天慈佑
聖祖垂庇之道朝夕乾惕寧容少間欽此除東省秋禾收
成另摺恭
訓勉微(臣)益見
聖敬日躋
聖德日新實為從古聖帝明王所未有(臣)惟有敬佩
聖訓永矢勿怠焉耳又於(臣)奏請改造倉厫摺内欽奉
諭旨改造倉厫極屬應行之舉但每間止估工料銀十
五兩為數太少恐不敷用既議興修當令堅固若草
率了事仍未能抵禦風雨非經久計也凡類斯裨益
積貯政務切不可惜費卿其誌之欽此仰見我
皇上舉行善政不惜帑金
聖心廣大覆載為量(臣)欽奉
諭旨即檄行布政司動支河北捐納公費項下給發改
造務期上下堅固可禦風雨可垂經久其前估十
五兩之數不敷所用再行酌量加添(臣)惟敬誌
聖訓凡遇地方應舉之事固不敢任屬員冒濫糜費
國帑亦不敢苟簡從事以致草率總期辦理從容規
模宏遠以昭
聖朝百度維新之
盛典也所有奉到各原摺理合恭繳為此謹
奏
覽奏俱悉
卿所薦郭朝鼎多有人稱道其好朱綱亦曾保奏昨到
京引見觀其舉止應對甚屬庸平或忠厚穏妥則有之
若論才具恐未必能勝延平繁劇之任諒必有見長於
卿處方始推薦朕竟不能品定伊之優劣卿意究以為
何如人耶
硃批諭旨卷一百二十六之十七
欽定四庫全書
硃批諭旨卷一百二十六之十八
硃批田文鏡奏摺
雍正七年九月初三日河東總督(臣)田文鏡謹
奏為恭報黃河秋汛工程平穏仰祈
睿鑒事竊查黃河水汛平穏自本年八月初三日經(臣)
具摺恭
奏後随於初六日據道廳汛員具報於八月初四日
黃河水長四尺五寸沁河水長三尺五寸等情到
(臣臣)即飛檄各道廳汛員加意廵查嚴行防守而
此番長水停滯積至七晝夜始行消退其低窪處
所水皆漫灘浸及堤岸數尺間有裂縫之處實屬
危險在工文武員弁俱各率領兵夫相機幫戧竭
力防護輪班分守晝夜不息随於十一日據道廳
汛員具報黃沁兩河水勢消落歸槽工程俱各平
穏又據山東兗州府黃河同知禀稱曹縣之芝麻
莊單縣之諸望壩自八月初五日起河水陡長兩
處臨河埽工間有蟄陷俱各搶築堅固現今水已
消退等語又於八月二十日據陕西寧夏府知府
報稱八月十一日寧夏水長二尺有餘到(臣臣)即
移咨河東江南河臣并飛檄管河道河北道督率
官弁兵夫嚴加防守(臣)仍飭委千把員弁往来廵
查嗣於八月二十九日據管河道河北道各禀稱
寧夏水汛已過目下水勢平定並無長落等情(臣)
查今歲寧夏水汛較多於上年惟八月初旬之水
停積七晝夜實非往常可比是以各處所報險工
甚多(臣)業已分檄管河河北兗寧三道查看工程
危險處所乘此秋收之際多僃物料其有應下長
樁大埽加鑲高厚者即確估料理以資保護其餘
偶有蟄裂之堤勢不合一俱即從新翻做夯硪堅
實務期鞏固今於九月初二日霜降已過工程平
穏此皆仰賴我
皇上至誠至敬感格
天
祖又復厪念秋汛屢頒
諭旨在工人員無不欽遵
聖訓敬謹料理晝夜防護是以水漲雖甚於往常而堤
工各保無虞共慶安瀾也理合繕摺恭
奏仰慰
聖懷謹
奏
今歲秋汛極大一切堤工俱安堵無虞卿等之忠勤勞
效更屬顯而易見朕嘉悦之懷筆莫能罄但淮黃交會
處屢報清不敵黃深以此為憂目下雖尚無妨然不可
不預行詳籌熟計耳
同日又
奏為欽奉
聖訓據實覆奏事雍正七年八月二十四日(臣)齎摺家
人回豫捧到
皇上硃批諭旨(臣)敬啓跪讀於(臣)恭報黃河水汛平穏
摺内奉有
硃批(臣)即敬錄知會總河(臣)嵇曾筠并曉諭各道廳汛
外伏念我
皇上慎重河防
聖敬日躋跪讀
上諭治河之道與修身理同誠為萬世河防
至論於此識
聖心之乾惕於此仰
聖學之精微(臣)欽遵
諭旨敢不慎之又慎以期堤工鞏固永慶安瀾又於(臣)
據實覆奏摺内奉有垂詢郭朝鼎
諭旨(臣)查郭朝鼎才具原屬中等
聖明洞鑒毫髮無遺然(臣)之所取於郭朝鼎者以其在
豫五載歷任宜陽洛陽二邑并歷署州縣印務居
官謹慎辦事勤敏所到之處不獨向日之陋規悉
行禁革即一應經徵錢糧平頭火耗並無絲毫多
取是郭朝鼎雖才具不足而立志堅定操守廉潔
誠如
聖諭忠厚穏妥則有之此(臣)之所以敢為保奏也今蒙
皇上垂詢理合據實覆
奏又於(臣)覆
奏豫省秋收及東省收成摺内奉有
硃批(臣)伏念天人感應之理昭如影響絲毫不爽然惟
皇上之至誠至敬感格
天
祖是以東省豐登為數十年来所未有(臣)雖懷犬馬報
主之誠猶慮不能奉行
聖訓宣布
聖化乃蒙
皇上聖不自聖推美臣工近奉
恩旨又蠲免東省雍正庚戌年額徵錢糧四十萬屢荷
聖恩高厚疊蒙
温語褒嘉(臣)實感悚無地除會同山東署撫臣恭疏
題謝
天恩外(臣)惟有欽遵
繳為此謹
奏
覽
同日又
奏為奏請酌增豫省運漕脚價仰祈
睿鑒事竊照豫省漕米向惟河北三府辦運本色而河
南州縣均徵折色仍在河北三府採買甚為河北
官民之累經(臣)於雍正六年具
題將河南州縣一例復徵本色以均勞逸又按道里
遠近米石多寡除加一五耗米外酌給脚價在於
鹽驛道及各府直隸州充公鹽規銀并漕糧節省
項下耗羡内動支給發奉
旨依議欽遵在案是以雍正六年漕米較之往年兌運
尤早而米色亦較往年乾潔民樂輸將官無賠累
實為永遠可行之法惟是(臣)彼時所議車脚僅敷
其用不能裕如各州縣雖收加一五耗米而交軍
之時有零星席片等費約除耗米五升所餘止一
斗耗米核銀不過七分上下車脚未免拮据(臣)查
各府州鹽規及糧道鹽務奏銷共歸公銀一萬三
千五百六兩又新任鹽驛道到任賀禮銀九百五
十兩又漕糧節省項下耗羡銀二千九百八十二
兩通共銀一萬七千四百三十八兩零查雍正六
年辦漕共支用脚價銀一萬七百九十八兩又雇
募剝船刨淺敲冰等項共用銀一千三百七十二
兩二共銀一萬二千一百七十兩零餘剰銀五千
二百六十七兩(臣)思公項既有贏餘安敢不推廣
皇仁將運漕脚價奏請酌增以使雇用裕如謹按原定
脚價每錢酌增三分通共加銀三千二百三十九
兩零查每歲除鹽驛道新任賀禮銀九百五十兩
另計外約贏餘銀四千三百餘兩除此加添車價
銀三千二百三十九兩零尚餘銀一千餘兩存貯
道庫或遇河水甚淺之年其挖淺築壩等費較多
於常歲以及河湏挑挖之時可以酌量動用如此
則州縣雇覓車輛更屬裕如不致藉口拮据日久
生弊而官民均沐
皇上浩蕩之弘恩也(臣)仰體
皇上愛恤臣民辦公務使寬裕立法務期永遠之
聖意是以恭摺
奏請倘蒙
恩允(臣)將奏准緣由咨部僃案是否可行伏乞
聖裁謹
奏
運價充裕方久遠行之無礙應加增者辦理甚屬允當
同日又
奏為奏明存貯入官硫磺仰請發給各營以資火藥
需用事竊查豫省界連晉省硫磺係山西澤州陽
城縣所産陽城百姓及豫省接壤之懷慶府濟源
河内孟縣等縣之民每有違禁私販經地方官查
拏詳報因各人販磺不多而律載私自販賣硫磺
者問罪硫磺入官等語随將販磺之犯照違制律
杖責案由外結所以入官之磺俱觧貯開封府庫
自康熙五十九年起至雍正五年陸續獲報各案
共積存硫磺一萬一千六百六十八觔(臣)業已移
咨山西撫臣嚴禁私磺不許出境在案但(臣)思所
貯硫磺乃係禁物民間不得貨賣難以變價其性
又易引火恐有他虞現在各營操練兵丁演放鳥
演放鳥鎗礮位之用則各營製造火藥既不必另
行購買硫磺而存貯之磺亦不致積於無用實於
營伍有裨(臣)再查河東兩省各鎮標營演放鎗礮
所需火藥或扣留空名兵糧製僃或鎗礮手兵丁
自行製僃不獨兵丁有賠墊之累而用少扣多兵
扣之弊兵丁無賠墊之累實為
恩便(臣)謹繕摺一併
奏請伏乞
聖裁謹
奏
覽
同日又
奏為奏明事竊照整飭吏治全在得人前因東省員
缺甚多需員甚殷經署撫(臣)布政使費金吾札商
奏請
聖恩簡發人員以資委用(臣)随札致費金吾令其具摺
奏請兹蒙
皇上將盛開池等二十員
命往東省令(臣)酌量委署試用兹據各員陸續到豫(臣)
逐加騐看將居官辦事到任交盤審理命盗稽查
保甲察革陋弊約束家人衙役懲治豪惡土棍并
徵收錢糧初任規矩等項逐條逐項諄切教導而
盛開池等亦能領悉似可造就(臣)遵
旨一面將各員酌量委署試用視其到任後果否勝任
或有人地不相宜者另行改用(臣)恐在豫路遠一
時見聞未確業已切致費金吾留心體察再加甄
别綂俟察試確實人缺酌定後再行具
題再(臣)前奏東省流抵一案兹據費金吾禀稱事經
二十餘年案至二百餘件前撫(臣)陳世倌草率具
題於前塞楞額踵訛分追於後司卷既多殘缺院
卷亦復不全密諭州縣衛所檢送舊案多與院司
各冊不符復又弔取府卷查對其中舛錯之處巳
得大槩有實係虧空而捏造流抵者有前任流抵
而開追後任者有上司行文動用而開追下屬者
有因扣公捐各項作為流抵開追者事久弊深不
得不慎之又慎徹底清查總在金吾力任其事惟
期再寬二三月之限等語(臣)查此案年久弊深案
多更易清理誠為不易非該司如此細查不能得
其端委非該司以藩司而署撫篆亦不能將兩衙
門案卷查追不遺非該司不辭勞苦不避嫌怨亦
不能使二十餘年之積案究查明確(臣)觀費金吾
自上年奉
旨調補東藩之後事無鉅細悉心經理即今暫署撫篆
其撫衙門事務亦無不竭力整飭總由其感激
聖恩圖報心切故事事殫誠弩力不敢自懈也(臣)因東
省吏治時厪
(久矣)不禁私喜是以一併奏
聞伏乞
睿鑒謹
奏
費金吾於此一任方見實心奉職朕亦極加奬譽但目
今湖北上江兩省不得其人意欲於此二處酌量相宜
命往撫治所遺藩司員缺以孫國璽代之卿意以為何
如又有人言費金吾精神不足者不知確否查奏以聞
同日又
奏為恭謝
天恩事雍正七年八月十五日准兵部咨内開欽奉
上諭阿里袞因伊父病故奏請給假三月料理喪事著
准假三月令其来京杭州將軍印務著性桂署理其
河南城守尉印務於副都統白成額未到之先著總
督田文鏡暫行管理欽此等因到(臣臣)随恭設香案
望
闕叩頭謝
恩訖伏念(臣)一介庸愚至微極陋荷蒙
皇上委遇之隆信任之深銘心刻骨感激難言今副都
統(臣)阿里袞補授杭州將軍因伊父病故奏蒙
恩准給假復奉
諭旨命(臣)暫行管理河南城守尉印務聞
命之下感悚交并總之(臣)受
皇上隆恩天高地厚早夜思維無可仰報惟是河東兩
省滿漢文武官弁仰體
聖意時刻留心體察(臣)觀阿里袞才具精明操守謹慎
勤敏老幹虚已和平在任將及二載約束官兵操
演營伍實屬才守兼優之大吏蓋由其平日仰荷
天恩感戴至切是以無事不實心辦理兹復蒙
聖恩補授杭州將軍則伊愈加感激更必奮勉圖報而
(臣)益仰我
皇上知人善任
至聖至明至公至當也再查城守尉衙門向無題奏之
例(臣)管理城守尉印務遵例不敢具本恭謝
天恩除將接印任事日期咨報兵部外謹繕摺恭
奏伏乞
聖鑒為此謹
奏
朕因阿里袞居心誠慤擢用今職然尚恐其不克勝任
殊不料才具操守竟能若是也覽卿所奏曷勝愉惬之
至新任白成額朕觀非實心任事之人甚欠妥協卿於
其到豫後再三勸勉諸凡行為稍有不及阿里袞處即
直言規正倘不肯聽受憚於遷改據實具奏以聞
雍正七年九月二十一日河東總督(臣)田文鏡謹
奏為欽奉
上諭事雍正七年八月初四日准吏部咨内開欽奉
上諭河南府知府員缺著田文鏡於通省屬員内揀選
題補欽此等因到(臣)伏念知府一官上寄督撫監司
之耳目下為州縣牧令之表率所係綦重(臣)安敢
不矢公矢慎以求至當惟查通省屬員内凡府佐
貳及直隸州知州等俱皆尋常供職難膺知府之
任查請
旨事案内令各省督撫酌量題缺多少將現任屬員内
選擇保題以僃直隸州之用經(臣)於雍正七年七
月内將輝縣知縣張鏐湯隂縣知縣張瀚太康縣
知縣程秉禮等一併保題部議准其保題送部引
見奉
旨依議欽遵在案今各員交代清楚現在給咨赴部引
見(臣)查輝縣知縣張鏐居官謹飭辦事勤慎人亦老成
湯隂縣知縣張瀚居官勤慎才幹精明太康縣知
縣程秉禮辦事明白才守穏妥此三員者均堪選
拔但(臣)知識淺陋未必有當一經
聖明洞照則衡鑒精微絲毫不爽用適其才而於地方
大有裨益仰請
皇上於張鏐張瀚程秉禮引
見之時
欽定一員補授河南府知府
鴻恩出自
聖裁(臣)未敢擅便為此謹
奏
候引見時酌定有旨
同日又
奏為據實奏
聞事竊照豫省南汝一帶壤接江楚民俗刁悍素稱難
治前任南汝道孫蘭芬極力整飭事皆就理(臣)因
山東登莱青三府為海疆重地去豫更遠較之南
汝尤為緊要必得精明強幹之員方可以任要缺
而資整理是以
題請將孫蘭芬調補登莱青道而以登莱青道李英
調補南汝道嗣該道於未到豫之前因其原任袁
州府任内為清查地畝一案部議降一級調用奉
旨李英著問田文鏡如居官好能勝道員之任著降一
級從寬留任如係尋常供職之員即照部議降調欽
此(臣)因李英前任登莱青道時雖囿於習氣未能
整理地方但其年力尚壮湏俟到任後再加策勵
試騐(臣)随遵
旨覆奏容俟李英到南汝道任後(臣)再加策勵以觀後
效如不能勝任另當奏
聞奉
旨將李英降一級從寬留任欽遵在案(臣)思該道以降
調之員蒙
皇上從寬留任自應感激
聖恩努力圖報乃該道於赴任時一入所屬地方州縣
供給酒席等項無不收受及至信陽州界見執事
轎傘非係新製即怒形於色向州牧云難道你僃
辦了本道就還不起麽等語該州随差役回州喚
集工匠連夜製僃一新又甫經到任即向信陽州
知州郭士英借銀二百兩又因屬員謁見不給宅
門家人規禮該道再四查問道役禀稱係(臣)久經
革除因而中止總之器小識鄙狃於積習既不能
正已又安能率屬及該道入場監試與(臣)朝夕共
事幾及一月(臣)又加察試見其才具平常識見淺
陋實不勝南汝道之任兹因該道及濟東道張體
仁失察歷城縣陳世正家被盗諱強為竊案内部
議降調俱奉
旨詢問居官如何之處除(臣)會同山東署撫(臣)費金吾
題覆外在(臣)受
恩深重無可圖報時時仰體
皇上愛惜人才曲為造就之
聖意是以將該道李英初請調任南汝繼請再觀後效
今雖到任未久(臣)既察試其不能勝任實不敢苟
且姑容貽誤地方所有李英居官平常才識鄙細
之處理合繕摺據實奏
聞伏乞
聖鑒謹
奏
李英材器原屬庸下不堪乃昔日藩邸舊人為朕所深
知者因詢之歷任上司皆言克勝厥任姑懷疑暫留此
奏朕深為嘉悦候另有諭旨
同日又
奏為欽奉
上諭據實覆奏事雍正七年八月初九日接到大學士
(臣)馬爾賽張廷玉蒋廷錫寄字内開欽奉
上諭昔年
聖祖皇帝廵幸時地方官員等預僃行宫為
駐蹕之所後因閒設多年該地方修葺防護未免又多一
番經理經督撫等奏請改為公所朕巳允行此皆體
恤官民之意也至於
龍亭及
御碑亭之在地方者該有司等應當加意防護即略為
修理費亦不多近聞間有損壊之處無人管理修葺
朕若明降諭旨則督撫等甚覺無顔爾等可密寄信
與之欽此仰見我
皇上孝思純篤
睿念周詳優待臣工包容僃至凡為督撫者伏讀之下
孰不感愧交集(臣)查豫省自康熙四十三年
聖祖仁皇帝廵幸一次原建有
龍亭
御碑亭(臣)自蒙
恩撫豫及總督以来留意檄飭各屬随時修葺令人經
管是以並無損壊之處今欽奉
諭旨復札諭各屬令其加意防護毋致損壊以仰副我
皇上至仁至孝昭垂萬世觀瞻之
聖意除東省地方(臣)已札致署撫(臣)費金吾外所有欽
奉
諭旨事理相應據實繕摺覆
奏伏乞
聖鑒為此謹
奏
諒卿敬慎有素自必留心經管前旨為聞江南地方荒
廢而發也
同日又
奏為遵
旨密議覆奏事雍正七年九月初一日接到大學士(臣)
馬爾賽張廷玉蒋廷錫寄字内開本年八月二十
二日奉
上諭科(臣)顧祖鎮條陳果否可行爾等抄錄寄與總督
田文鏡令其密議具摺回奏欽此并抄錄禮科給事
中(臣)顧祖鎮原奏到(臣)查條奏内稱弭盗之法先
嚴窩盗之家而窩盗之人半屬掛名之役查各省
督撫司道以下其書吏衙役皆有經制定額不容
冒濫而有一等游手好閒無業貧人每於額設吏
役之下空掛一名書吏則為貼寫為掌案下役則
曰幫役曰白役小則希免差徭大則借端生事自
恃衙門情熟因而包攬錢糧把持行市窩娼窩賭
無所不至而猶未遂其欲每與捕役上下其手窩
頓盗賊發縱指示名曰放線所𫉬之贓盗得其三
彼得其七且以語言恐嚇事主令勿報官即使事
發而州縣捕役向為一線串通或以強為竊或故
意縱放有司為之掣肘百姓被其擾害(臣)請嗣後
各省掛名書役嚴行禁革照額設之數每名止許
添一人幫辦一正一副可不誤公現在掛名書役
悉令歸農則窩盗之人少而盗蔵身之地亦少矣
等語(臣)查掛名書役各處皆有如科(臣)顧祖鎮所
奏貼寫掌案幫役白役等名色則皆非掛名書役
也蓋貼寫乃甫經學習幫寫文移之人掌案則久
於衙門熟諳章程辦理稿案之人幫役白役即各
役内之副役跟随正役以效奔走之人皆非徒掛
空名者也所謂掛名書役者乃足跡不至衙門經
年不見本官不知辦案為何事差遣為何事按冊
有名服役無人惟津貼紙筆之費以幫辦事書役
此則為之掛名書役也查各衙門書役除州縣書
役近在本處向不換班外其督撫司道府書役皆
散處各屬率分為上下班輪流辦事若按經制額
定之數每名再添一人則各衙門不過寥寥數人
安能辦公無誤即如(臣)衙門經制書吏上下兩班
每班十名共二十名今現在辦事書吏頭班二班
俱有百餘名是較經制十倍有餘事務殷繁尚苦
趕辦不及若以一正一副計算每班不過二十人
以百餘人辦理不及之事而欲責成於一二十人
其可得乎由此而推則各衙門書吏以一正一副
留用乃萬萬不能之事其貼寫一項跟随學習幫
寫文移及閱歷日久漸次明白即接辦事務是今
日學習之貼寫即將来辦事之經承而且書寫需
人不能革除者也經制典吏役滿出缺新募典吏
何能辦理文案故必需熟諳書辦職掌稿案無掌
案則事務茫然是又掌案之不能革除者也至若
幫役白役專視差遣之繁簡如差多事繁正役不
能親身出差因有幫役白役為之代勞上司稽查
不嚴本官有意徇縦則一票到手便為利藪所至
之處如狼似虎恣意勒索正副分肥(臣)深知其弊
是以嚴禁司道之差不許下府州府州之差不許
下屬縣其有萬不得巳之事必湏差提者則令所
差之衙門將差役姓名報(臣)查考如犯有需索之
弊必痛加懲處所以一年之内各衙門之差提甚
少差既絶少利何從覓正役之盤費尚且竭蹶何
能更養副役此又幫役白役不禁而自除者也至
掛名書役既不服役衙門其所以掛此空名者蓋
亦有故或家有田産藉以支持門戸或居鄉被人
欺凌藉以攩抵外侮具呈投認之後必行地方官
查其身家是否殷實有無過犯違礙取具印甘各
結方准註冊雖人之誠偽難必大抵皆有産業之
人也若科(臣)所奏是乃市井無賴一無恒産之窮
民不但不能掛名於官并書役亦不肯與之為儔
又豈能把持行市窩匿娼賭使令盗賊其他包攬
錢糧等事更不必言矣要之窩盗通盗第一係不
法捕役其次則不肖營兵與勢豪土棍(臣)雖不敢
謂掛名書役中必無窩盗之人然如科臣所奏窩
盗之人半屬掛名之役去掛名之役即少窩盗之
家實非確論(臣)愚以為但當嚴查其行止以分别
去留如平時果有生事把持等類不但掛名書役
急當革究即現在辦事之書役亦當革究若實係
安分自守藉支門戶以禦外侮雖有書役之名實
與農民無異似可不必盡行革除蓋司道府衙門
書吏本無額設工食又有紙筆等費既將各項陋
規裁革不許受賄作弊若併此掛名津貼亦為革
除則紙筆之費亦無從出矣况各衙門書役實非
一正一副所能辦理所有科(臣)顧祖鎮條奏盡除
掛名之役止留一正一副之處應毋庸議(臣)實智
識淺陋緣奉
旨令(臣)密議具奏謹將在外辦事書役及掛名書役原
委據實僃陳覆
奏是否有當伏乞
聖裁為此謹
奏
所議甚透可謂剖析無遺其原奏寝而不發矣
雍正七年九月二十九日河東總督(臣)田文鏡謹
奏為欽奉
聖訓據實覆奏事雍正七年九月二十二日(臣)齎摺家
人回豫捧到
皇上硃批諭旨(臣)敬啓跪讀於(臣)恭報黃河秋汛平穏
摺内欽奉
硃批今歲秋汛極大一切堤工俱安堵無虞卿等之忠
勤勞效更屬顯而易見朕嘉悦之懷筆莫能罄但淮
黃交會處屢報清不敵黃深以此為憂目下雖尚無
妨然不可不預行詳籌熟計耳欽此竊念今歲秋汛
雖大仰賴我
皇上至誠感格
為淮黃交會之區必淮強河弱始可以敵黃濟運
雖河水本強淮水本弱但黃水從清口横過淮水
從清口直出其直出之勢實強於横過之勢我
如(臣)前歲
奏請挑濬之賈魯河其上流諸水俱歸於賈魯河由
朱仙鎮周家口入淮皆所以濟清而敵黃者也(臣)
於治河之道本未通曉然就(臣)所知似可無煩
聖心過慮也至豫省工程(臣)已屢行檄飭凡險要工程
或用長樁大埽或應加鑲填墊務各及時料理停
妥又令多僃物料以為来年桃伏秋汛之需總期
硃批命卿總督河東上行下效早知必有此番整頓朕
喜之久矣又奉
硃批費金吾於此一任方見實心奉職朕亦極加奬譽
但目今湖北上江兩省不得其人意欲於此二處酌
量相宜命往撫治所遺藩司員缺以孫國璽代之卿
意以為何如又有人言費金吾精神不足者不知確
否查奏以聞欽此(臣)思撫藩重任用人大權鑒拔出
自
聖明(臣)何人斯而蒙
皇上如此信任如此
垂問(臣)伏讀之下實不知如何而可以仰答
聖恩者也(臣)查費金吾自調山東布政司及今暫署撫
篆誠如
聖諭方見實心奉職(臣)思費金吾此番之矢志報效實
由我
皇上格外施恩特加
褒奬中心感激之所致今又蒙
聖恩欲用以為廵撫則費金吾之感激圖報不知更當
何如也第查湖北上江均屬封疆重任自應敬聽
諭旨遵行然(臣)又不敢不為費金吾擇其人地相宜者
奏請
尚屬(臣)之所轄稍有未協(臣)即規正至若上江則
獨斷獨行恐其不能悉出於至當惟湖北與督(臣)
邁柱同駐一城時相見面可以化其偏而歸於正
我
不敢不於
精神尚堪應付也再藩司一官為通省錢榖庶務
之總滙責任綦重況東省正在整理之際尤非他
省可比非有精明幹練之才任勞任怨之志而又
肯實心任事者不足以收實效(臣)查孫國璽居官
謹飭操守廉介固屬實心報
主之員況屢蒙
聖恩拔擢不數載而以縣令洊至藩司受
天恩大有助(臣)整理之意更得好藩司以代費金吾則
遠可為(臣)耳目近可為署撫臣指臂其有裨吏治
實非淺鮮兹蒙
皇上垂詢理合據實覆
奏又於(臣)奏謝署理城守尉印務摺内欽奉
諭旨朕因阿里袞居心誠慤擢用今職然尚恐其不克
勝任殊不料才具操守竟能若是也覽卿所奏曷勝
愉惬之至新任白成額朕觀非實心任事之人甚欠
妥協卿於其到豫後再三勸勉諸凡行為稍有不及
阿里袞處即直言規正倘不肯聽受憚於遷改據實
具奏以聞欽此(臣)查副都統白成額於九月十五日
到任(臣)即於是日將城守尉印務交受接見之時
聆其言語觀其舉動似不及阿里袞之老成諳練
伏讀
聖諭益信我
皇上明同日月無遠不照至臣受
恩深重無可仰報凡遇滿漢文武官弁無論新舊同寅
諭旨敢不再加勸勉直言規正如果不肯聽受憚於遷
改容臣據實奏
聞又於(臣)奏明存貯入官硫磺仰請給發各營以僃火
藥等事摺内欽奉
硃批料理甚是但不知此項硫磺部中曾否有案或應
具本題明或應咨部分發斟酌合例為之欽此(臣)查
此項硫磺原屬百姓私販地方官拏獲到案照律
杖責將硫磺入官存貯向来杖責人犯俱係督撫
外結並不報部部中並無檔案是以歷任撫臣俱
將此項硫磺給與標營合製火藥自(臣)撫豫以来
(臣)標施用火藥係(臣)動支養廉銀兩捐給製僃惟
上年操演車陣取用八百觔(臣)思此項硫磺存積
日久部中並無檔案不便遽爾題明咨部(臣)是以
奏明
皇上分發各鎮標營以為製造火藥演放鎗礮之用於
奏再陞任登州鎮(臣)萬際瑞
奏明東省沿海礮臺應建出礮城之外等因並繪圖
進
呈荷蒙
皇上發下令(臣)畫一修理再加斟酌而行竊念海疆事
宜(臣)蒙
聖恩總督山東時刻留心而沿海礮臺(臣)於上年廵視
諭旨遵即一面轉行知照一面斟酌料理理合先行覆
奏所有奉到
硃批原摺并萬際瑞原摺圖式一併恭繳為此謹
奏
丙夜燈下逐條省覽一一批示矣
同日又
奏為恭報蘭陽工次化險為平官民共慶
聖德光昭事雍正七年九月二十五日據下南河同知
劉永錫報稱竊查黃河自蘭陽北岸銅瓦廂流至
朱家莊又自朱家莊流至南岸文家寨東流至四
水口復從四水口流至朱家寨週圍環繞計長四
十五里中隔乾灘二里有餘河勢兜灣不能暢行
以致上流停壅屢生新險蓋因大河逼近大堤埽
灣迎溜勢極危險數載以来每遇水長必需加謹
防護以禦黃流大河形勢自蔡家水口對面至耿
家水口河勢灣兜迎溜衝射隣近大堤甚為險要
連年將耿家水口支河堵斷不致掣溜向南今歲
伏秋水勢甚大逐漸坍塌河崖塌去百餘丈切近
耿家水口支河壩工於九月十九日仍復坍塌正
在躊躇欲於支河壩頭下埽裹護修建挑水壩以
防河勢侵汕將繩纜長樁料物等項俱巳預僃齊
集相機修做今耿家水口支河壩北頭於十九日
大溜仍走南崖於二十日酉時大河水勢緩流自
銅瓦廂以下朱家寨之北河流直趨將舊有乾灘
刷透竟成新河一道順勢東流從前灣遶之大河
淤斷不流竟成清水新開之河面寬百十餘丈深
一丈六七尺不等大溜順流東下往来船隻行於
其中舊日之河遶行四十餘里今新開之河取直
只有數里舊河淤墊將来竟成陸地可供耕種蘭
陽之工化險為平官民兵夫人等莫不感頌
聖德歡呼載道等情具報前来復據管河河北兩道具
報無異(臣)查蘭陽銅瓦廂至朱家寨從前河勢兜
灣遶行四十餘里河流壅滯易於生險每年極力
防護幸保無虞今不勞人力不費帑金天然新開
引河一道一旦成功實出
神助在工官民兵夫人等無不傳為罕見此皆仰賴
我
皇上厪念河防至誠至敬感格
天
祖是以
神靈默佑化險為平河流循軌萬年底定并舊河淤
墊成地將来可供耕種則樂利攸資安瀾永慶而
豫省官民共祝
聖天子萬夀無疆之福矣(臣)不勝懽忭慶賀之至理合
繪圖進呈
御覽為此謹
奏
蘭陽工段化險為平實可慶幸朕以手加額覽焉
雍正七年十月二十四日河東總督(臣)田文鏡謹
奏為遵
旨覆奏仰祈
聖裁事竊照河南南汝道李英居官平常才識鄙細(臣)
於奉
旨詢問案内據實奏
聞奉
硃批諭旨李英材器原屬庸下不堪乃昔日藩邸舊人
為朕所深知者因詢之歷任上司皆言克勝厥任姑
懷疑暫留此奏朕深為嘉悦候另有諭旨欽此仰見
我
皇上至聖至明臣下賢否悉在
睿鑒之中今奉
旨將李英革職其員缺著(臣)於河南山東知府内揀選
題補伏念(臣)一介庸愚荷蒙
聖恩如此信任(臣)敢不矢公矢慎詳加揀擇以仰副我
皇上為地方得人之
聖意查南汝道員缺實為緊要(臣)於河東兩省知府内
再四揀選惟河南開封府知府董自超老成持重
廉謹勤慎在任兩載實心任事秉公察吏毫無欺
飾實為賢能之員以之補授南汝道必能整綱飭
紀表率屬員有益地方如蒙
皇上恩允則開封府知府一缺地居省會庶務倍繁且
有南北兩岸河工亦屬要缺(臣)仰體
天心慎重地方謹一併遴選冒昩奏請
聖裁查開封府下南河同知劉永錫年富力彊志勤才
敏於雍正四年十二月内黃河澄清該員遲報一
案經前任總河(臣)齊蘇勒
題參奉
旨革職留任今經兩載(臣)留心體察該員感激
天恩倍加奮勉晝夜勤勞風雨不避於凡河工事務實
力辦理相度平險斟酌機宜修防保護之法較前
更為練達河員内無出其右者且能虚衷學習留
心吏治實為可造之才但其革職之案尚未開復
(臣)不敢遽以知府
題補可否仰懇
皇上天恩令其署理開封府印務則一府所屬南北兩
岸工程俱可資其料理固於河工有益而該員在
豫年久於開封地方事務寮屬賢否習見習聞更
於吏治有益(臣)從前屢奉
諭旨揀選知府因河工緊要不肯使之遠離是以未將
該員
題補别府今在開封既可經理郡務仍得兼顧河防
用是不揣冒昧奏請
聖裁除恭疏具
題并給咨赴部引
見外謹繕摺恭
奏董自超可否補授南汝道劉永錫可否署理開封
府知府
弘恩出自
聖主(臣)未敢擅便為此謹
奏
好具題到日有旨
同日又
奏為欽奉
聖訓據實覆奏事雍正七年十月十六日(臣)齎摺家人
回豫捧到
皇上硃批諭旨(臣)敬啓跪讀於(臣)覆奏黃河秋汛平穏
摺内欽奉
硃批君臣原屬一體何有彼此之分朕據事論功道其
實耳非推美於卿等也設遇不忠不勤之軰朕即欲
獨擅其美而亦豈可得乎又奉
硃批可謂大竒此段議論與朕前日面諭孔毓珣者如
出一口令其堅築土堤再將石工加高數層總命伊
於到任後酌量措施又奉
硃批如此籌計周詳朕懷實慰欽此(臣)伏念
君臣之間本無彼此惟我
皇上為堯舜之君斯(臣)遂得為
堯舜之臣是(臣)等蒙
恩褒美實由
皇上至美無加在
天心廣大視(臣)一體原非推美於臣工而(臣)亦不敢於
君父之前稍有虛飾也再高家堰為全淮堤防實關緊
要我
皇上睿慮周詳早巳
厪念高堰
特命河(臣)孔毓珣於到任後酌量再將石工加高數層
硃批所慮恰與朕意相合又奉
硃批非不欲出於至公至正總緣欠至誠耳又奉
硃批自當多方訓誨以策勵之又奉
硃批揆宜處事全賴精神果如所奏甚善朕亦以此詢
問伊本人矣欽此仰見我
皇上睿照無遺絲毫不爽(臣)查費金吾為人所欠者實
係至誠二字即如東省積年舊欠多係衙役侵收
捏欠朦混經(臣)嚴檄司道府州嚴行糾察徹底清
查但各官均有失察之咎(臣)思東省正在清查錢
糧之際正欲各員自為覺察詳報之後若即以該
員失察
題參恐别員畏懼處分反為蠧役徇庇不實力察報
(臣)是以於本年八月内具摺奏請
聖恩暫緩題參乃費金吾於九月二十八日將衙役侵
蝕各官失察一案繕疏
題參後始將會稿送到(臣)處令(臣)註題(臣)思此案巳
經具
奏在先不敢前後互異以欺
聖明且查署撫(臣)岳濬於九月二十九日回任若云錢
糧事件急需
題參則同屬公事同屬
朝廷臣子費金吾於藩司衙門内既已具詳自應聽岳
濬具題何必於岳濬回任之前一日以並未會題
之事而詭云會題即此一事誠如
聖諭總緣欠至誠之明騐也(臣)深知其為人是以前摺
内仰請
硃批近於浙於閩兩任甚好此人卿其加意訓勉以造
就之將来可望成器又奉
硃批欣悦覽之欽此(臣)查孫國璽固屬實心報
主之員況屢蒙
皇上拔擢受
恩既深圖報自切是以浙閩兩任實為好官(臣)欽奉
諭旨自當加意訓誨俾之奮發砥礪銳志向上以仰副
我
皇上造就人材之
聖意又於(臣)覆奏副都綂白成額摺内欽奉
硃批朕亦有訓伊之旨諒其接任後自當徐告卿知卿
所陳奏與朕所以訓伊者不約而相符誠可謂深知
朕心矣朕曷勝欣慰欽此伏念内外大小臣工無一
不蒙
皇上訓誨一經
聖恩教導倍加敬凛白成額既奉有
諭旨自必感激奮勉日漸妥協至(臣)不過仰體
天心宣布
欽奉
諭旨在外方可向東西施放而臺内地方更屬寬展莫
言無區别也欽此(臣)查沿海礮臺一案(臣)業巳檄行
山東布政司照會登鎮斟酌料理俟詳覆到日容
(臣)另摺覆
奏又奉
皇上以天縱之聖九重之尊尚夙夜勤勞兢兢業業凡
為(臣)子者反志在宴安惟圖暇逸不惟有負
聖恩亦何顔仰對
皇上(臣)惟有敬誌
諭旨益加黽勉而巳所有奉到原摺理合恭繳謹
奏
黽勉不倦固屬美行雖然卿年齒巳高諸凡當量力而
為不可勉強勿將精神浪費於瑣屑處此非自圖暇逸
乃為國家愛惜精力多延歲月庶可布化宣猷以無負
朕康濟蒼生之意也
雍正七年十一月初七日河東總督(臣)田文鏡謹
奏為恭報河東兩省雨雪日期仰祈
睿鑒事竊查本年九月二十三日豫省獲有瑞雪經(臣)
恭摺具
奏兹據豫省合屬具報於十月初五初六十四等日
各得雨入土二三寸不等又據東省合屬具報於
十月十四十五十六等日各得瑞雪二三寸不等
兩省獲此雨雪土脈滋潤麥根堅固理合繕摺恭
奏仰慰
聖懷為此謹
奏
如是希微雪雨少資沾潤而已恐無濟於事也
同日又
奏為臬司關繫綦重職守務在得人據實奏明仰祈
聖鑒以收實效事竊(臣)查山東按察使公元前蒙
皇上簡授河南按察使於未到任之前經(臣)具摺恭
奏請以河南糧儲道陳世倕補授河南按察使其時
山東按察使吳昌祚亦尚未到任(臣)復請以公元
改補山東按察使仰蒙
皇上俞允並欽奉
硃批諭旨公元亦係一老成人原欲令卿就近體騐今
既懇請改補山東同為所轄地方均無不可湏極力
加以教誨然後令往果否稱職更留心試看具奏以
聞欽此仰見我
皇上眷顧優隆推誠逮下(臣)欽遵
諭旨留心試看公元到任以来人止謹厚才不優長所
辦一切案件不能詳慎平反擿發姦隠止據府縣
審定供招依樣率轉(臣)屢為指駁令其更改(臣)又
敬遵
皇上聖諭極加教誨不但時行牌檄嚴加申飭又復數
致手書諄諄戒勉並札致前署廵撫(臣)費金吾就
近開導冀其練習精進無如限於才力終無斟酌
盡善之能且少精明振作之氣(臣)何敢瞻顧因循
聽其曠廢職守所有試看公元不能勝任情由理
合據實
奏明惟是臬司一官刑名總滙民命攸關不但通省
之獄情藉其研審核擬伸冤理枉而且有鋤強剪
暴之權禁姦察吏之任苟非強毅幹練之才聽斷
精詳之識安能昭雪明允有以上勷
聖化今山東藩司荷蒙
聖恩特簡孫國璽補授已慶得人惟臬司尚乏幹員(臣)
再四思維誠有不得不仰懇
聖慈者伏查山東鹽法道唐綏祖才識優卓奉職勤敏
去歲兩署臬篆辦理有效今夏又經(臣)
奏明將東省參案委令審理巳據陸續審觧情罪相
符而於所屬官員尤能體訪明確以之讞獄察吏
洵其所長又山東登莱青道孫蘭芬操守謹嚴強
幹明白不避嫌怨亦有折獄之才又豫省河北道
朱藻自蒙
天恩留任以来矢心圖報夙夜精勤釐姦剔弊吏民咸
深畏戴以上三員皆(臣)深知灼見之人於臬司一
官均堪勝任(臣)蒙
皇上高厚隆恩畀以兩省封疆重任山左距(臣)為遠尤
藉賢員以資助理今公元不能勝任其山東按察
司可否於此三員之中仰請
聖恩簡用一員則東省刑名不致叢脞吏治民生均有
裨益莫不仰戴
天恩於無既矣是否允協伏候
聖裁謹
奏
朕原料公元不勝臬司之任所奏嘉悦覽之就此三員
内而論惟唐綏祖最佳候另有諭旨孫蘭芬性過於急
不宜執掌刑憲朱藻遷轉似覺少驟且河北現屬要任
冄令供職數年然後陞擢亦不為遲今或調用鹽道猶
可卿其斟酌宜否援旨具奏
同日又
奏為奏明事竊(臣)才質庸陋忝膺兩省封疆重任惟
有日夕黽勉不敢少自暇逸以期仰副
皇上委任眷顧之至意(臣)偶於十月初三日微冒風寒
適值武闈届期自初六以至十二等日協同南陽
鎮(臣)馬世龍考取頭二場騎射技勇十三日入闈
考試策論十九日放榜所感微寒場中調攝巳愈
旋署之後不自經意復於二十六日時作寒熱兼
之咳𠻳頭暈數日以来服藥調治一切應行公事
(臣)仍支持辦理惟恭逢
萬夀聖節及長至令旦(臣)當首引僚宷歡呼颺拜而公
所嚴肅之地誠恐起跪趨蹌有失禮儀是以敬於
(臣)署恭設香案望
闕叩頭惟念
朝賀大典中外同慶而(臣)以犬馬之疾不能趨班拜舞
此(臣)之心凛咫尺而踧踖靡寧者也所有未及率
陳世倕明於醫理用藥精細(臣)服其方劑甚有效
騐今風寒巳散現在調補日見痊可(臣)蒙
皇上天恩豢飬至厚保護至周深恐
上聞有厪
聖念(臣)心益切不安謹一併
奏明為此謹
奏
至平復如初時奏朕知之此種寒證若愈後調理得法
併夙疾俱可望霍然頓除設或攝養失宜亦大為將来
之累極加慎重可也陳世倕雖云諳於醫藥恐其臨證
日少仍選擇良醫湏平昔所熟識者一二人與之參酌
方劑為妥酬酢事務切戒勉力支持以致耗損精氣縱
至稍有遲誤何傷乎卿其遵旨毋違
硃批諭旨卷一百二十六之十八
欽定四庫全書
硃批諭旨卷一百二十六之十九
硃批田文鏡奏摺
雍正七年十一月十六日河東總督(臣)田文鏡謹
奏為恭報得雪日期仰祈
睿鑒事雍正七年十一月十五日據(臣)齎摺家人回豫
禀稱
奏事轉傳
上諭山東地方得過雪了聞有五六寸京城得雪也有
五六寸保定府一帶得雪有一二寸你回去說河南
一得了雪即寫摺子奏来欽此仰見我
皇上厪念民瘼各省之一晴一雨無時不上繫
聖懷今豫省扵十一月十四日早天試微雪及至十五
日子時大雪普降至十六日子時方止其十五日
午時以前所落之雪隨下隨融俱已浸潤入地午
時以後之雪始得存積至十六日子時巳厚五寸
有餘合計融過之雪共得雪八九寸是日彤雲密
布雪勢甚遠兼以無風所積之雪不至吹散滲沃
土膏均霑透足(臣)扵十五十六兩日每早遣人四
出踏看城鄉百姓共稱瑞雪應時咸皆以手加額
歡呼欣幸在我
皇上深宮垂念方眷注扵豫省之人民一誠格
天即兆錫豐年之景象
諭旨方𫝊瑞雪普降
聖天子存神感召徵應之速一至扵此(臣)惟有與豫省
官弁兵民共頌
皇仁高厚仰祝
萬夀無疆而巳竝據開封府屬各縣報到得雪尺寸俱
各相同其餘各府州縣俟其報到容(臣)另摺奏
聞所有得雪日期理合具摺
奏報仰慰
聖懷為此謹
奏
從前雪雨雖微再得此番接續諒應透足矣若果通省
均霑朕懷欣慰何似
同日又
奏為欽奉
上諭事竊照發遣廣西人犯達色馬守柱蔡登科耿桑
格六格太監吳守義霍成心懷怨望捏造悖逆之
言沿途布散一案前奉
諭旨令(臣)明白開導觧送人員將所聞伊等捏造悖逆
之語一一據實說出(臣)即欽遵
聖諭訊明觧役弁兵所聞悖逆之言扵雍正七年九月
二十二日經(臣)恭摺奏
聞續據確山遂平西平臨潁等縣汝寧襄城二營據兵
役將所聞達色等悖逆之語一一說出觧(臣)親訊
(臣)復再四開導密加詰訊據供所聞悖逆之言大
概與(臣)前摺所訊兵役之供相同并據供稱這些
悖逆的話小的們實說不出口等語夫以兵役之
微尚知尊
君親
上深明大義以語涉誣妄不敢肆口直言而達色等受
國厚恩乃敢悖理逆
天造言誣
聖此等病狂喪心之語更甚扵犬吠狼嘷(臣)訊問之下
不勝切齒痛心何敢屢形紙筆再瀆
天聽理合據實覆
奏為此謹
奏
提觧各犯到京一一詰訊俱巳供認更有夢想所不到
奇怪可笑誣捏誹謗之語朕皆逐條分析特降諭旨通
行直省一體曉示料卿所聞悖逆情詞大抵不出各犯
在京所吐之供可謂至矣盡矣而無以復加矣錄來亦
不過付之閒覽耳
同日又
奏為欽奉
聖訓據實覆
奏事雍正七年十一月十五日(臣)齎摺家人回豫捧
到
皇上硃批諭旨(臣)敬啓跪讀扵(臣)覆奏摺内高家堰石
工一條欽奉
硃批前因覽卿之奏朕意決定無疑業經降旨遣差京
官四員飭發庫帑百萬命往堅築高家堰堤工矣若
待孔毓珣奏到然後施行恐誤今冬辦料大凡善政
湏貴勇為既知當為矣又復逡巡無怪事功難就所
以古人每有後時之戒此番速舉似扵河防大有裨
益也欽此(臣)捧誦之下仰見我
皇上聖謨宏遠此舉利益萬世永慶安瀾竝恭繹大凡
善政湏貴勇為之
訓益見我
皇上至聖至明但有利扵國計民生之處不惜浩費不
緩湏臾總由
天心默運斷以
乾剛合之千古大聖人出其聰明才智立德立功以與
天地同其悠久者先後誠若一揆也又扵(臣)覆奏
費金吾一條欽奉
硃批自必訓誨但肯遵從與否要觀伊之福量何如耳
若果為福量所限即費金吾自欲勉強亦恐不能然
斷不能逃朕之覺照也欽此仰見我
皇上愛育臣工生成造就不憚
訓誨諄諄費金吾倘稍有欺飾之心
皇上日月之明無微不燭自不能逃扵
鑒臨之下也又扵(臣)敬覆
皇上燈下所批之
諭旨復欽奉
硃批因燈燭之下字畫潦草恐卿慮及朕之精神不到
故有前諭非欲示朕之精勤也欽此(臣)跪讀之下聲
淚俱墮我
皇上日總萬幾燈下猶自披閱不輟乃以
御書字畫恐(臣)仰念
聖躬此非深鑒(臣)心犬馬戀
主之微何能
垂注至此也但(臣)素知
皇上乾行日健福履時綏惟是
宵衣旰食之餘猶不肯少自暇逸雖純一無間
九重不自覺其勞而微(臣)瞻仰之餘誠不能不彌深其
欽誦也又奉
硃批黽勉不倦固屬美行雖然卿年齒巳高諸凡當量
力而為不可勉強勿將精神浪費扵瑣屑處此非自
圖暇逸乃為國家愛惜精力多延歲月庶可布化宣
猷以無負朕康濟蒼生之意也欽此(臣)益感激無措
不知所言伏念(臣)至愚至陋仰蒙
皇上畀以兩省重任寸心圖報無刻可安惟有竭蹷黽
勉以副
聖明眷顧之隆昨因武闈之後重冒風寒業經調治痊
可(臣)恐有厪
聖恩之歲月(臣)敢不謹凛
聖訓量力自愛以期無負
聖主撫育之鴻慈也所有奉到原摺理合恭繳謹
奏
覽
日前所保縣令昨到京引見朕扵三員中觀程秉禮人
甚明白氣度從容雖未見可大用處儘堪勝府道之任
將來尚望其長進張鏐張瀚殊屬平庸不過謹守繩墨
牧令之才耳未必克勝表率之職朕係一時鑒别偶爾
評論固非卿明試以功之可比無如舉止應對之間局
量顯然易見卿再留心驗視自當洞悉不然前濟南之
缺即扵此二員内簡用一員矣
雍正七年十一月二十七日河東總督(臣)田文鏡
謹
奏為續報豫省各屬得雪分寸竝東省得雪日期仰
祈
睿鑒事(臣)查雍正七年十一月十五日開封府竝所屬
各縣得雪霑足業經恭摺奏
聞兹據通省各府州縣陸續報到扵十一月十五日普
沾瑞雪各得五六七八寸不等四野沾濡麥根深
固又扵十一月十九二十及二十一二十二二十
三等日各屬復有得雪二三寸四五寸不等者豫
省之雪今巳均被霑足理合繕摺續
奏仰慰
聖懷又據東省各屬具報亦扵十一月十五日各得雪
四五寸及二三寸不等理合一併奏
聞伏乞
睿鑒謹
奏
應時之雪兩省均被朕懷深慰不復為河東厪念矣
同日又
奏為欽奉
聖訓據實覆
奏事雍正七年十一月二十五日(臣)齎摺家人回豫
捧到
皇上硃批諭旨(臣)敬啓跪讀扵(臣)奏明感冒風寒未及
率班
朝賀摺内欽奉
硃批卿年巳高邁理應如是節慎向後諸凡處不宜強
動審擇輕重量力而為庶不有負朕意愛惜精神為
國家久遠報效方為克盡臣職也欽此(臣)以犬馬之
微重蒙
天恩豢養自顧駑駘不堪驅策惟報
主微誠根扵天性雖筋骨就衰而血誠彌篤敢不祗遵
聖訓努力自愛以副
聖主保護無巳之
深恩以伸微(臣)無窮之至願耶又奉
硃批至平復如初時奏朕知之此種寒證若愈後調理
得法併夙疾俱可望霍然頓除設或攝養失宜亦大
為將来之累極加慎重可也陳世倕雖云諳扵醫藥
恐其臨證日少仍選擇良醫湏平昔熟識者一二人
與之參酌方劑為妥酬酢事務切戒勉力支持以致
耗損精氣縱至稍有遲悞何傷乎卿其遵旨毋違欽
此仰見我
皇上慈懷周摯至論精微(臣)伏讀之下能不感激涕零
竊臣之病今已全愈惟元氣尚未全復現在加謹
調攝進服補劑蒙我
皇上恩賞内府人參功效更倍不日之間即可調理如
初今新愈之後飲食更覺甘美但不敢過扵饜足
至扵陳世倕臨證原少誠如
聖明洞鑒但其醫理確有根據而扵傷寒一門尤為辨
别精細所治雖無多人然每有診視無不應手霍
然(臣)初起病時據云六脈浮沉皆帶洪數實因感
冒之中又加感冒熱邪為風寒所鬱由淺入深遂
自少陽直達陽明胃經所以用小柴胡湯合甘露
飲重加生地黃連以守隂兼用知母黃栢以治胃
依方服之半月有餘脈靜身涼諸證悉平近則與
之參酌補劑服亦相安竝有向日所知之江南醫
者一人共為商酌總之(臣)身至微
君恩至重(臣)亦不敢以犬馬圖報之軀而輕付扵碌碌
庸醫之手有負我
皇上眷顧之隆也至扵兩省事務(臣)雖不敢過扵勉強
然儘可照常次第辦理但因新愈之後又蒙
聖諭諄切令加謹慎(臣)益當小心調護現在謹避風寒
不敢即出堂審事所有豫省應審事件(臣)謹遵
旨暫緩但山東觧到參案數件隔省路遠不便令其守
候(臣)暫委河南按察司陳世倕就近代(臣)審取確
聖鑒又扵(臣)奏明公元不勝山東臬司摺内欽奉
諭旨朕原料公元不勝臬司之任所奏嘉悦覽之就此
三員而論惟唐綏祖最佳候另有諭旨孫蘭芬性過
扵急不宜執掌刑憲朱藻遷轉似覺少驟且河北現
屬要任再令供職數年然後陞擢亦不為遲今或調
用鹽道猶可卿其斟酌宜否援旨具奏欽此仰見
皇上至聖至明無遠不照唐綏祖補授按察司實足勝
任孫蘭芬性原過急而近年以来亦漸次和平朱
藻遷轉少驟河北要地亦不可乏此幹員至扵鹽
道一缺裕課恤商禁私剔弊尤關緊要兼之山東
登莱青三府所屬蓬莱等一十六州縣俱係濱海
地方民竈雜處地多鹻滷以鹽為業各州縣從無
商人賣鹽銷引雖有商民報部而其辦納鹽課有
向在地丁攤徵者有民竈均辦民攤地丁竈按戶
口者有貧民小販領票賣鹽辦課者各有不同相
沿已久且通省鹽法向来積弊多端自上年奉
旨清查而諸弊顯露湏得歴練老成識見明敏之員任
以運使協助鹽臣整飭俾之裕課便民(臣)查登州
府知府楊弘俊才幹練達人亦端方謹飭莅任登
郡將及三載所屬八縣均有民竈雜處其扵行鹽
辦課事宜亦能周悉情形以之補授山東鹽道洵
屬人地相宜容俟部咨到日(臣)謹遵
旨繕疏題請恭候
聖裁合先奏明伏乞
睿鑒謹
奏
山東鹽道員缺巳有旨命卿題補矣部文到日指名奏
請可也
同日又
奏為奏明事竊(臣)扵去歲奉
命節制山東凡關吏治民生無不加意整飭而地方營
伍(臣)又時刻繫心蓋東省武弁闒茸成習兵丁偷
惰相安是以(臣)諄諄誡諭務期杜虛冒嚴剋扣勤
加操練不許滋事擾民再東省各營器械多不如
式旗幟多有朽舊盔甲鑼鍋帳房等項率多銹缺
不全(臣)於去歲赴東身歴各營親自查看其所不
及身歴之處委官分查明確當即檄行兗登兩鎮
飭令添補修理查議造冊去後至次年三月内始
據兗州鎮(臣)岳含竒將所屬十四營路添造帳房
器械等物數目清冊咨呈前来(臣)查所送冊内竝
不將現存原物分别堪用不堪用酌量修補但據
各營混造槩稱另製恣意繁費殊不妥協隨經逐
一指駁行令悉心確議據實另造呈送嗣因逾久
不覆又經疊次檄催延至十一月十五日始將清
冊送到竝據該鎮禀稱本職所屬十四營路凡應
添應造之軍需事宜巳扵今年正月内
奏明欽奉
硃批諭旨諸事與督(臣)田文鏡悉心商酌若能聽伊指
示實力奉行自然得其是當勉力為之欽此今將清
冊呈奪等情到(臣臣)捧讀
諭旨不勝悚異查各營軍需(臣)扵去歲檄行修理今年
正月該鎮又自行奏請奉有
硃批理應欽遵實力奉行竝即與(臣)知會以便遵
旨商酌加謹辦理早為奏
聞何竟任意延擱遲至經年之久始將
硃批錄送到(臣)而且禀内又稱前奉飭查造冊業經核
減畫一因赴省監射以故遲遲等語查(臣)扵三月
内將冊駁回另造該鎮扵十月内赴省監射武場
中間相距共計七箇月有餘豈有一冊不能更造
妥確而尚借監射之事以飾其遲延之咎不但見
其居心之欺詐而更見其掩匿之愚庸况所送到
之冊尚未核減妥定容(臣)確酌畫一統與登鎮之
冊一併再為
奏明(臣)又查去歲覆奏請
訓摺内欽奉
硃批岳含奇亦經調用山左不過庸常之器
命(臣)更加試看欽此仰見
聖明洞照絲毫不爽(臣)訪得今年四月内該鎮中營撥
兵劉得勝王弘志等強賃生員尚弘賓之房居住
又該鎮所轄泰安營兵丁姚四馬守業等扵本年
閏七月内強拉民婦袁氏飲酒袁氏不允即行兇
毆撕衣又該鎮衙門官頭周道生各汛駐防千把
皆趨奉之每將娼婦扮作良婦用車拉載送與道
生嫖宿又該鎮管廚家人周佐亦時常出外與水
夫董玉之妻姦宿該鎮均無覺察又該鎮所屬弁
兵(臣)去歲在東考驗技藝多屬平常經(臣)勒限三
箇月務令學習&KR0570;熟而今年每次送考員弁仍未
見其優&KR0570;昨據保送千總張文煜年滿赴部經(臣)
考驗弓馬不堪當即駁回註冊現准部覆在案夫
考驗之兵丁皆其挑選精&KR0570;者然後呈送而現任
来考之千把又係管兵教習之人所有技藝均屬
如此則營中之兵丁不能訓練精熟巳可槩見(臣)
查整飭營伍寧謐地方乃鎮臣之首務岳含奇分
應感激
天恩加意奮勉俾營伍日有起色方不忝扵職守今(臣)
見其所轄兵丁時復生事家人官頭亦無約束而
弁員技藝不能督率精&KR0570;乃至欽奉
諭旨之事亦且任意疎忽躭延(臣)事事不敢欺瞒
聖明兼以欽奉
諭旨命(臣)試看理合繕摺一一據實奏
聞伏乞
睿鑒謹
奏
岳含奇原屬庸材前諭甚明況又目不識丁但念係岳
鍾琪之姪其方寸中未必即忍負朕卿其再加訓誡驗
視聞各鎮皆係本標中軍主持事務或將其中軍員缺
選補一妥恊幹練之人俾令匡救其失更命岳濬留心
幫助以觀後效
雍正七年十二月初八日河東總督(臣)田文鏡謹
奏為恭謝
天恩事雍正七年十二月初七日(臣)齎摺家人回豫恭
捧
皇上賜(臣)微紅京米二斗火腿六隻鴨子四隻野雞十
聖眷頻蒙
頒賜有加無巳復蒙我
皇上念(臣)痊愈方新
特賞御米做粥香滑津潤容易尅化而
天廚珍品下逮微(臣臣)何人斯一飲一啄之微俱在
聖慈垂注之中曲體周至百感難鳴(臣)惟有竭盡駑駘
以圖仰報
天恩扵萬一耳所有感激微悃理合具摺
奏謝伏乞
睿鑒為此謹
奏
覽卿奏謝知道了
同日又
奏為欽奉
聖訓據實覆奏事雍正七年十二月初七日(臣)齎摺家
人回豫捧到
皇上硃批諭旨(臣)敬啓跪讀扵(臣)覆奏摺内欽奉
硃批當扵温暖室中安居靜攝加意調養湏待平復如
初方可出戶行動即遇元旦朝賀之期亦不必勉強
從事敬君盡禮不在叩拜儀文上論定但遵旨行縱
令無知之輩妄生訾議有朕為卿作主也何妨欽此
(臣)跪讀
聖諭仰見我
皇上無時無事不為(臣)慮及深遠
天恩高厚感激涕零但(臣)自十一月下旬以後神氣如
常身體漸旺飲食亦復如舊惟足力少軟尚未能
步履往来今荷
聖慈垂念預飭元旦叩賀亦令不必勉強(臣)屆期自量
可以行禮(臣)當親詣公所率班颺拜倘或趨蹌未
逮(臣)即恪遵
諭旨不敢強自支持謹扵(臣)署恭設香案望
闕叩頭以伸犬馬微誠總之人臣事
君惟在矢誠自信浮言妄議上有
硃批日前所保縣令昨到京引見朕扵三員中觀程秉
禮人甚明白氣度從容雖未見可大用處儘堪勝府
道之任將来尚望其長進張鏐張瀚殊屬平庸不過
謹守繩墨牧令之才耳未必克勝表率之職朕係一
時鑒别偶爾評論固非卿明試以功之可比無如舉
止應對之間局量顯然易見卿再留心驗視自當洞
悉不然前濟南之缺即扵此二員内簡用一員矣欽
此仰見
皇上甄别精明毫髮不爽程秉禮辦事明白人亦和平
恬靜氣度安閑將来洵有長進今蒙
特授河南府知府實勝表率之任張鏐才非卓越但居
官謹飭辦事勤慎且能力行保甲具見實心張瀚
則才情頗有辦事亦勤惟氣象粗浮有欠沉重在
州縣之中均堪稱為優卓而扵表率之任局量未
稱仰蒙
聖諭指示臣當留心再為驗視所有奉到原摺理合恭
繳伏乞
睿鑒謹
奏
人實難知遷改尤難限量亦不可因朕一時之甄别遂
永奉為衡鑑也
同日又
奏為遵
旨編輯訓示初任規條恭呈
御覽仰請
睿裁事雍正七年閏七月二十九日(臣)欽奉
硃筆諭旨朕扵即位之二年冬間念及州縣各官比皆
初任諸多未諳或偶因才力心思一時不到致被參
黜人材殊屬可惜特命朱軾沈近思二人追憶向日
巳所閱歴如塾師訓蒙一般指示莅事臨民法則綴
緝成書以為新進楷模續因朱軾丁憂而又久病且
筆下亦甚艱澁沈近思復經物故所以蹉跎至今未
就昨李衞来京陛見言及此事伊奏稱曾有訓誡屬
員一册隨進呈朕覽披閱之下尚覺不甚愜意況亦
非開導初任語句卿歴外任多年甚諳練吏治可扵
政務之暇悉心著作一部差人齎進朕彙集各處所
擬扵中採擇裁定然後降旨刊布大抵不過如何交
盤如何催科如何驗傷如何靖盜以及查詰吏胥姦
欺等𩔖耳欽此仰見我
皇上加意人才弘施造就留心吏治牖啓愚蒙本惟精
惟一之心𫝊立作君作師之治統洵足以超越千
古帝王甚
盛舉也惟是(臣)幼未讀書壮而筮仕雖自縣佐洊陞
州縣&KR2348;歴中外忝竊封疆是皆仰蒙我
聖祖仁皇帝豢飬扵前我
皇上超擢訓誨扵後虛糜廪禄逾四十餘年所謂夙夜
匪懈靖共爾位者(臣)實未敢有以自信蓋心雖黽
勉而才有未逮事雖更歴而識則未精今蒙
諭旨下頒
命以著作以僃採擇庸庸鄙闇何克仰承
聖意但(臣)莅豫七載舉凡施政用人一切見諸行事者
無非祗凛
皇上之訓誨以為遵循竊取
綸言之緒餘以飭官吏謹將(臣)平時告誡屬員中擇其
事宜切近扵初任州縣者共計編輯二十條略加
點定以成章句蓋以欽遵
上諭訓蒙之意俾新進者先識其端而已深慙固陋未
有發明無以上副
聖天子誘掖整飭之盛心好問察言之至意旦夕惴惴
不勝悚慄敬繕一冊恭呈
御覽是否有當伏候
睿裁所有奉到
硃筆諭旨并浙江督(臣)李衞訓誡屬員一冊相應一併
恭繳為此謹
奏
冊留中候詳覽有旨
同日又
奏為東省修建倉厫恭請
聖訓遵行事竊查積貯所以儲
國用倉厫原以資蓋藏仰蒙我
皇上聖明洞照
特頒上諭凡各省未有倉厫之州縣著詳細查明商酌
即行建造其建倉之費或動正項錢糧或支給存公
銀兩酌量本地情形悉心定議具奏欽此(臣)查豫省
倉厫數年以來經(臣)
奏明動用公項修建在案惟山東倉厫向因該省各
項榖石有存價未買者有應追民欠者有虧空在
官者有撥借未還者實在存貯無多所以各屬倉
厫竝不詳請修建而存貯之榖或借囤民房或寄
頓寺廟甚至天堆露積漠不關心因循相沿洵非
各屬舊有倉厫四千一百七十五間又應行修理
之舊倉五百五十二間又入官房屋堪改倉厫二
十四間又各員墊銀新建倉厫二百四十三間又
糧道修理德常二倉六十二間以上各倉竝官房
改厫每間貯榖多寡不等共堪貯榖二百三萬五
千六百二十九石零尚餘榖一百二十八萬二千
一百五十二石零照河南建倉每間貯榖五百石
為率應添建倉厫二千五百七十二間但此倉厫
止貯現存榖石一遇盤查交代未免翻騰露積亦
應照河南酌建餘倉凡貯榖四萬石以上者建餘
倉三間三萬石以上者建餘倉二間一二萬石者
建餘倉一間計通省應建餘倉一百四十六間其
屋改作倉厫又可減省大半每官房一間給修改
銀三兩至各員新建倉厫係急公墊用應照添建
工料銀數給還又添建通省正餘各倉每倉基一
間應酌給地價銀一兩以上添建修理地基共估
需用銀五萬一千二百七十一兩東省現有存貯
公用銀兩可以動支無庸動用地丁錢糧竝聲明
東省濱海州縣衛所地皆沙鹻民無陶冶若倉厫
必令覆瓦未免購運他處又滋脚費即用海草亦
堅實經久每草房堪貯榖五百石者發工料銀十
三兩等情呈詳前来(臣)查修建倉厫必湏蓋造完
固以重民儲尤必核實工料勿滋浮冒今據所報
現有倉厫是否實在數目有無隱漏應建應修有
民地如有官地可建蓋者另當查明節省綂俟工
竣報銷(臣)逐項確查一一核實取具細冊送部不
敢令有浮冒賠墊以及派累滋擾草率修理等弊
再動用銀兩現有歸公耗羡自不湏動支地丁但
東省倉穀欽奉
諭旨令於今歲買足(臣)現在嚴飭採買均湏倉厫堆貯
若俟確估到日會疏具
修建是否允恊伏乞
睿鑒為此謹
奏
覽
雍正八年正月初二日河東總督(臣)田文鏡謹
奏為恭謝
天恩事雍正七年十二月二十六日(臣)齎摺家人回豫
捧到(臣)覆奏摺内欽奉
皇上硃批諭旨覽奏欣慰特為卿有通飭諭旨頒發直
省矣欽此(臣)復接准部文跪讀通頒
諭旨仰見我
皇上仁育萬𩔖體恤羣工
特沛曲全之恩
弘施寬大之典内外文武諸臣罔不仰蒙
怙冒惟是
温綸下逮實由犬馬微軀上厪
聖念
皇上欲厚其恩於(臣)而遂廣其恩於天下是天下(臣)工
共戴之恩皆(臣)一人身受之
恩也(臣)跪讀
恩旨敬捧
硃批感激
恩隆手足莫措不知作何圖報方能仰酬萬一(臣)自立
春以来氣體復元步履漸健十二月二十二日封
印之期(臣)即出堂照常行禮恭逢元旦令節(臣)謹
率同文武官員敬詣公所望
闕颺拜恭行
朝賀禮儀謹一併具
奏上慰
聖慈所有微(臣)感激微誠理合恭摺
奏謝伏乞
睿鑒為此謹
奏
覽奏知卿步履如常朕心深為欣慰雖然仍當加意節
慎不可稍涉勉強
同日又
奏為恭報得雪日期仰祈
睿鑒事(臣)查豫省得雪勻足經(臣)扵雍正七年十一月
二十七日恭摺奏
聞兹扵十二月二十七日復降瑞雪自子至酉得雪三
寸二十九日天氣晴明和氣噓暖當此春回地脈
之初麥苗欣滎而瑞雪應時滋潤長養甚為有益
適值年節民間睹此五風十雨莫不慶戴
天庥咸歌樂利所有開封省城得雪日期理合恭摺奏
聞仰慰
聖懷謹
奏
覽奏得雪情形并民間年景朕懷曷勝愉悦昨歲實未
料直省普遍沾沐
天恩至如此優渥也
同日又
奏為欽奉
聖訓據實覆奏事雍正七年十二月十五日二十六日
(臣)齎摺家人前後回豫捧到
皇上硃批諭旨(臣)敬啓跪讀扵(臣)謝
恩摺内欽奉
硃批康熙二十年前
皇考臨幸豐澤園扵稻田中偶見一穗與衆稻迥異
特命記取次年春選擇膏壤佈種方得此米是乃
上天所賜之奇榖嗣後
御厨四十餘年&KR0662;炊此米作膳後始漸廣然掌管之員不
敢輕以畀人以故外邊罕見即朕當日藩邸亦不能
得此種也若以豇豆水瀹煮其色更紅其味更厚卿
如喜食候更陸續賜來今内倉頗多非復似前難得
矣欽此(臣)跪讀之下感悚伏地竊念
聖祖仁皇帝德位名夀超隆千古實
上天篤生之
大聖人是以
穹蒼恊瑞特扵豐澤園中産生竒榖以供
玉食此誠
尚方珍品世所罕覯者我
皇上藩邸之初尚難多得此種今(臣)屢蒙
恩賚又
係岳鍾琪之姪其方寸中未必即忍負朕卿其再加
訓誡驗視聞各鎮皆係本標中軍主持事務或將其
中軍員缺選補一妥協幹練之人俾令匡救其失更
命岳濬留心幫助以觀後效欽此仰見我
皇上推恩逮下造就成全之
聖意(臣)當謹遵
諭旨隨事誡勉其現任中軍遊擊李登華經(臣)考驗尚
堪任使(臣)惟諄諭該遊擊實心任事俾該鎮得收
臂指之助如其不能協助容(臣)另為選擇奏
聞至撫(臣)岳濬與該鎮誼關手足又在同省自應共相
也又(臣)覆奏張鏐張瀚二員欽奉
硃批人實難知遷改尤難限量亦不可因朕一時之甄
别遂永奉為衡鑒也欽此仰見我
皇上慎重人材誠恐偶有掩抑惟是
聖明藻鑑原屬精當不爽今張鏐張瀚(臣)現再加驗視
如能奮勵自進(臣)亦不敢匿其所長有負以人事
君之義又扵(臣)奏明修理東省倉厫摺内欽奉
硃批憶卿奏朕曾有減貯之議何得尚存三百餘萬之
多欽此查(臣)前扵均勻貯榖案内除民欠虧空及減
貯外核明存倉榖一百九十三萬八千一百四十
七石零存價應買榖一百二十一萬八千九百二
石零二共榖三百一十五萬七千五十石零此外
將價銀提觧司庫因未准部覆之先各屬有將應
觧價銀巳買榖收貯并應追民欠榖石今共計榖
三百三十一萬七千七百八十一石零此乃巳經
減貯之數也今除舊有各倉竝官房改厫共堪貯
榖二百三萬五千六百二十九石零尚餘榖一百
二十八萬二千一百五十二石零均湏建倉堆貯
共應添建正倉二千五百七十二間餘倉一百四
十六間是以前摺敬謹
硃批酌估之價毋乃太減乎恐不敷用欽此仰見我
皇上明無不照體恤周至之盛意惟是東省此價係照
硃批此論是當之極宜持定主見勿被搖惑莫因節省
些微致誤積貯大事必用瓦覆方為妥恊欽此(臣)查
到日(臣)再恭摺奏
聞又欽奉
硃批所請甚是應飭令速行預辦毋遲欽此(臣)謹欽遵
聖諭當即檄行山東藩司一面動支歸公耗羨銀兩分
發各屬預為採辦物料轉瞬春融即可興工不敢
令其少有稽延也所有奉到原摺理合恭繳伏乞
睿鑒謹
奏
覽
雍正八年二月初一日河東總督(臣)田文鏡謹
奏為欽奉
上諭事雍正七年十月初四日(臣)准部咨修治直隸山
東江南三省道路一案奉
旨爾工部即行文三省動正項錢糧乘此農隙之時𣲖
委賢員作速興工務扵明春雨水前告竣朕仍遣員
往查其修過橋梁道路等項著照爾等所請交與各
該地方官隨時修整并令新舊交代永著為例欽此
欽遵咨移到(臣臣)隨檄行山東布政司遵照轉飭
各地方官上緊興工其橋梁道路務令修築堅實
恪遵
諭旨務扵雨水前告竣竝飭道府等官不時嚴行查督
又經節次檄催去後嗣據各屬前後具報應修道
購僃停妥請候春融動工等情(臣)復飭司委員查
勘竝扵本年正月初七日選委(臣)標把總分路前
往東省將修完道路逐一查驗并將未完橋梁等
工趁此春融立即催其加添工匠趕修完固綂俟
修理報竣到日(臣)再另行恭
奏緣奉
諭旨務扵雨水前告竣所有道路修完橋閘石工現在
催修情由合先
奏明仰慰
聖懷伏乞
睿鑒謹
奏
乘時興工先修道路可謂得緩急之宜卿所屬境内豈
止此一二事妥恊巳也
同日又
奏為奏明事竊(臣)扵雍正七年十二月十四日准浙
江督(臣)李衞咨開訪獲江省謀為不軌匪犯甘鳳
池訊據供稱從前犯過一念和尚案内夹過兩次
馬臬司開脱有夏林生係南京人在河南固始縣
賣花樹生理他說城内有一周姓富家與現獲南
京周崑来名潯者聲氣相通門下黨羽甚衆更有
推盤手車子多人皆暗受其約束素有大志非止
一日知交十年矣今歲九月間又見姓夏的還是
這樣說話約會犯人前往纔到鎮江被差人喚來
故不曾去外有一箇常二係回教固始縣人曾在
光州充過快手因賣放賊犯革役彼時雖尚無别
念但本事利害勇不可當見面就甚相好他兄弟
二人哥子是箇老實的等語相應專差密咨拏觧
等因到(臣臣)隨委開封府通判于林帶同浙江來
員前往固始縣會同該州縣拏獲究訊羽黨嚴拏
觧浙并密行按察司轉行去後嗣據詳稱拏獲夏
林生訊據供明周姓係武生周圖廉并稱周圖廉
做小車會頭曾見周圖廉在方家集上設桌收錢
伊兄周圖德幫收又有范廷侯范廷九范四胡國
璽胡國英梅錫齡丁蘭生孫國彩俱與周圖廉結
拜周圖廉常說我們雖然窮困中了還有出頭日
子這就是他素有大志康熙五十八年替周圖廉
帶一封書與周崑來是聲氣相通其推盤手車子
即通行的二把手小車子雍正七年九月内會見
甘鳳池呌周圖廉到鎮江去會十一月二十二日
向周圖廉說知周圖廉說年近了弄不出盤纏明
年去罷等語隨將周圖廉周圖德范廷侯范廷九
范四胡國璽胡國英丁蘭生孫國彩并常二及周
圖德供出收小車會錢之周錫文拏獲經署光州
事通判金承勲委固始縣典史潘允瀚同浙江來
員顧言并選撥兵役移會沿途營縣一體撥護於
雍正七年十二月二十九日由固始縣起觧赴浙
與甘鳳池質審去訖其梅錫齡一犯因出外未獲
現在嚴拏等情詳報到(臣)除各犯聽浙江督臣審
明具
奏外所有浙江督(臣)李衞密咨查拏夏林生等及(臣)
委員護觧緣由理合恭摺奏
聞謹
奏
此案巳差部臣往浙審理矣李衞能扵衆所忽處留心
察究殊屬可嘉斯種匪𩔖為生民害甚扵盗賊孟子所
謂惡莠恐其亂苗也每見地方大小臣工以為不急之
務率皆膜視偶或形迹發露猶多方掩覆以博安靜之
稱直省督撫中著意搜剔者惟李衛最勤是以朕深取
之淺見無知輩則目為多事也
同日又
奏為奏明武職養廉仰請
聖裁事(臣)查雍正七年九月内准到兵部議覆南陽鎮
(臣)馬世龍疏請買補缺額親丁馬匹一案内稱南
陽鎮所食馬糧四十八分應令該鎮遵例扵標下
步兵内拔補克伍其親丁應食名糧扵步兵缺内
照例頂補如遇離任即將所食步兵名糧交與接
任官隨丁頂補報部竝通行各省遵照等因移咨
到(臣)隨即轉行遵照在案(臣)查定例提督親丁糧
八十分總兵六十分副將三十分參將二十分遊
擊十五分都司十分守僃八分千總五分把總四
分從前各官親丁内有全食馬糧者有馬多步少
者有上司佔食馬糧而屬員多食步糧者此外復
有空糧如提鎮則虛冒百十餘分副參遊擊則數
十分都守千把等官亦各多少不等營中更有扣
留之公費糧幫貼糧紙張糧大抵皆藉端朦混朋
比分肥所有虚冒私佔之數恒倍扵親丁原定之
額邇年以来仰蒙我
皇上加意戎行
訓誨鼓舞莫不奮興整飭河東兩省營伍陋習革除殆
盡惟各官親丁養糧歴任相沿馬步兼食其来巳
久兹准部議通行改步伏查步糧一分除每月支
米一斗外扣去朋銀小建實支餉銀九錢有零每
年十二箇月合計共支餉銀十一兩四錢有奇提
督親丁八十分每年約支餉銀九百二十餘兩總
兵六十分約支餉銀六百八十餘兩副將三十分
約支餉銀三百四十餘兩參將二十分約支餉銀
二百二十餘兩遊擊十五分約支餉銀一百七十
餘兩都司十分約支餉銀一百一十餘兩守僃八
分約支餉銀九十餘兩千總五分約支餉銀五十
餘兩把總四分約支餉銀四十餘兩(臣)思提鎮列
在封疆不惟食指浩繁其經年差使酬應操兵犒
賞之𩔖均難缺費副參遊守等官家口多寡不等
大約不下數十人微至千把亦有八口今以步兵
親丁名糧計之量入為出實有不敷夫分職授糈
者
朝廷之典先事後食者臣子之義我
皇上深仁恤下無不周至必欲其養贍寬裕俾得盡心
公事以勵操守况武職親丁糧尤為計口待哺之
需此外别無所資倘内顧不給而不肖員弁又或
藉端蠧伍扣剋虚冒等弊更將因以滋起(臣)愚謂
親丁名糧似應少為酌定如提督八十分應給馬
步各半竝其俸薪一年約可得銀二千兩總兵六
十分約可得銀一千四百兩副將三十分約可得
銀八百兩參將二十分約可得銀五百兩遊擊十
五分約可得銀四百兩都司十分約可得銀三百
兩守僃八分約可得銀二百兩千總五分約可得
銀一百兩把總四分約可得銀八十兩如此則較
扵全食步糧豐裕過半庶武弁飬贍有資益加勉
勵操守整飭營伍圖報
聖恩矣(臣)仰荷
主眷隆逾常格凡有見聞不敢緘默無言是否可行伏
乞
聖明裁鑒倘蒙
俞允仍祈
宣諭直省畫一酌定普天率土均當欽頌
鴻慈永扵萬世也為此密摺謹
奏
兵部議覆通行改步一案朕偶爾忽略未及細心裁奪
彼時因何依允追思所以然之故竟不可得俟查明端
緒酌定後另有諭旨
同日又
奏為恭報雨雪日期仰祈
睿鍳事雍正七年十二月二十七日開封得有瑞雪經
(臣)恭摺奏
聞續據各屬具報均扵二十六七等日得雪三四寸不
等兹開封省城又於雍正八年正月十六日先降
微雨繼以大雪自寅至酉約得五寸闔屬地方亦
扵是日各得雨雪四五六七八寸不等均稱沾被
調勻土膏滋沃現在麥苗俱長二寸有餘青葱遍
野婦子咸歡所有雨雪分寸日期理合恭摺具
奏仰慰
聖懷再東省濟南一府泰安濟寧兩州竝所屬各縣據
報正月十六日亦各得雨雪三四寸不等統俟各
屬報齊(臣)再續具奏
聞伏乞
睿鑒謹
奏
初春即被膏澤實屬可慶今歲上元前後數日雨雪
天恩甚溥山右通省均霑直隷亦然頃據陕西復報得雨
朕深為欣幸而愈增寅畏絲毫不敢少肆志也
雍正八年二月二十五日河東總督(臣)田文鏡謹
奏為遵
旨行文事雍正八年二月初七日准内閣移會内開本
年正月十八日奉
上諭山東青州府設立滿洲駐防官兵所有建造城垣
營房工程著御史偏武候補道員陳豫朋前往會同
地方官監督修造其一應如何修造之處著都統拉
錫亦往青州會同相度經畫定議交與偏武等辦理
拉錫仍回天津地方拉錫有素知可以辦工之人准
其帶往青州留扵工所交與偏武等𣲖委辦事偏武
所管倉工著交與御史趙華監修再著内務府總管
常明監管稽查欽此欽遵移會到(臣)仰見我
皇上綏輯海邦
睿謨弘遠
命官分理鉅細靡遺臣聞
命之下不勝欣幸(臣)查青州建造滿城工程浩大一切
估勘核算繪圖造冊查議採辦督理各項頭緒紛
繁均應先為酌定當即專委登莱青道孫蘭芬總
理其事青州府知府廣夀經管察核其餘佐雜等
員揀選預備分頭委用惟事屬創始其衙署營房
規式竝無舊例可循隨移咨直隷督臣衙門查取
天津建造滿城規式斟酌確估至青州府城外舊
城基址先據勘報共計大地一十二頃五十一畆
零今滿城擇建扵西南角平坦之處丈出大地六
頃四十六畆建造衙署營房竝留大街馬道止湏
大地五頃九畆尚餘一頃三十餘畆將来滋生人
丁添蓋房屋均可足用等情(臣)因建造滿營關係
永遠駐防基地最宜詳慎其城内規模似再湏寬
大其需用磚瓦土坯石料石灰等項有無官地開
設窰座亦令查議明確招募工匠承攬置辦惟有
木植一項初議赴南採買節據孫蘭芬禀稱需用
木植約計十五六萬之多若盡赴南採辦必由江
南太倉州劉河口出海運至山東膠州又自膠州
陸運至青州計程三百六十里路經高密草場湖
地一遇雨水泥濘難行車輛不能輓運脚價倍費
今查東省民間榆楸槐楊等木俱皆堅實&KR0662;可取
材以資工用請扵附近青郡之各縣就便選購榆
楸等樹先令匠人看定量材取用照時價平買其
不敷木植再行赴南採購既可省運脚之糜費又
可令匠役先興工作等語續據山東布政司今陞
湖北撫(臣)費金吾詳稱東省榆楸槐楊等木不堪
經久易扵朽蛀兼之隨伐隨做滋漿尚存木性不
堅况青莱等郡大木非係道路壇塋蔭木即係老
民老婦留以需用者今聞各縣採號甚拂民情無
寧少遲時日赴南採買其檩椽鋸板小木應即扵
青屬附近地方照依平價採買等情(臣)查北省修
建衙署及民間富室蓋造房屋俱用榆楸槐楊等
木竝無越省遠購之事亦未有致被蟲蛀不堪經
久者况南木委員採辦往返期遠今附近所買樹
木其百姓先自砍伐者巳將乾燥其現議買伐者
去皮斵削待至南木到日亦已堅燥可用豈復尚
存滋漿至扵道路壇塋一切古木蔭樹(臣)巳明白
飭禁不許買伐所云蔭木之外盡係老民老婦留
以需用更為不經必無此理總緣東省百姓向苦
官役詐派一聞選買樹木唯恐充作官用不給價
值即或給價十不償一反多運交守候之苦或不
免扵疑慮相參迨(臣)剴切曉示破其疑團飭令先
買後伐預給時價一切雇車運送之事毫不累及
小民賣樹獲利何至甚拂其情且木料需用甚多
一尋一丈必欲出自南産需時滋費豈爲良策(臣)
知費金吾見聞未確誤聽人言當即一一指駁竝
令確議造送估册尚未據報到兹蒙我
皇上垂念工程緊要
特遣御史偏武等會同地方官監督修造竝
命都統(臣)拉錫来青相度
聖慈遠注鉅細無遺俾大工仰藉有人實深慶幸(臣)正
繕摺恭
奏間適
欽差御史(臣)偏武抵河南省城(臣)將一切原委面與僃
敘情形其應如何修造之處統俟都統拉錫到東
經畫定議(臣)仍札諭登萊青道孫蘭芬等恊心贊
理所有料理滿營事宜竝御史(臣)偏武到豫日期
合併恭摺奏
聞伏乞
睿鑒謹
奏
覽奏知卿欲即在青萊等處採買木植以圖省便但榆
楸槐楊四種内惟槐木稍堪經久而又難多得殊與朕
意不甚相洽且此項工程不湏急促辦理便遲至經歲
無妨拉錫胷中頗有見觧俟其到日令承辦各官與之
商酌由南購載如慮滋費需時或從北直採辦運往較
稍勝否更會同偏武周詳妥議本省覓買雜木之舉總
宜暫緩倘臨時必用就近取材以資營造尚不致有遲
誤也扵此等事無庸過費精神差委京官前來正為欲
卿減省心力庶得經畫地方緊要政務之意卿其知之
同日又
奏為欽奉
上諭事竊照疏濬山東江南等州縣水道使歸宿扵海
一案奉
上諭先期𣲖出原任侍郎阿克敦原任廵撫陳世倌甘
汝來同司督修之事一切辦理機宜&KR0662;聽田文鏡嵇
曾筠孔毓珣尹繼善籌畫調度工料等費&KR0662;動帑金
支給(臣)欽遵轉行間又奉
上諭水道工程俟孔毓珣嵇曾筠尹繼善等會題到日
再著阿克敦甘汝來前往辦理陳世倌著暫在曲阜
工程候信俟阿克敦等至山東時一同前赴工所欽
此(臣)查此案前經署山東廵撫(臣)費金吾
奏明經王大臣等議覆應令費金吾會同(臣)田文鏡
嵇曾筠尹繼善詳確斟酌定議當扵雍正七年閏
七月内會委山東兗寧道呂維炳徑詣沛縣荆山
口一帶會同江南委員淮徐道康弘勲將張孤山
十字河等處查勘如何開濬其沛縣下流入運河
身竝自彭口以下遇雨水過多之時可否不致礙
運有無支河分流濟寧等州縣應開之河下流豐
沛入運入黃最有關係一併確查妥議詳報去後
嗣據詳稱濟寧等州縣積水由南陽昭陽微山諸
湖下注一案查自微山湖尾閭起歴張孤山至計
家山原係淤墊應挑濬河渠一十五里自計家山
至荆山口計程二十五里水勢通流毋庸疏濬自
荆山口橋東起抵三岔河一百四十里河身&KR0662;屬
寬廣其三岔河東岸原有洩運河異漲入駱馬湖
去路上游洩下之水可以從此分洩一半入湖三
岔河迤下十二里至猫兒窩此處運河狹窄其分
洩一半入運之水誠恐急不能容查猫兒窩十二
里至馬莊有減水閘一座又十里至萬莊亦有減
水閘一座再扵此二閘適中之處照式添建減水
閘兩座又八里至瑶灣有減水竹壩一座又六里
至牛頭三灣有減水草壩二座以上四閘三壩可
以洩水入湖以保運道及水入湖行六十五里至
宿遷之三合土壩由五花橋滙歸劉老澗壩下河
内歴桃源清河沭陽安東海州計程三百五十餘
里止有安東沈家集迤下一帶地勢低窪河道淤
淺應行挑濬之處約計一百餘里其餘河道&KR0662;屬
深通但六州縣兩岸堤堰均屬卑淺殘缺應湏增
築高厚其自龍溝以下即係大河可以引水入海
順軌通行諸水皆有歸宿等情(臣)查此案勘議開
通工程既大民生漕運關係尤深自應仰體
宸衷審度兩省地勢高下情形務湏&KR0662;心區畫使上源
積水條分支幹節節疏通而下游受水之區更宜
詳慎容納源源接引即遇雨水異漲亦得循軌安
流俾民舍田廬永無淹漫首尾貫通暢達扵海(臣)
因未得親往查勘扵正月内河(臣)嵇曾筠因公查
勘路過開封(臣)隨面與計議總期詳慎妥協一勞
永逸又會委兗寧道呂維炳趁此春融水涸立即
會同江南淮徐道再加查勘確議(臣)復揀選河南
河内縣縣丞林逸熟&KR0662;河務檄令該道帶往由上
而下一路測量水平先將東省上源濟寧汶上嘉
祥鉅野曹單城武金鄉以及魚沛等州縣遍加履
勘逐一探明高下情形將應挑應浚之道里遠近
丈尺寬深詳加確估明白務使水無壅滯節次導
引滙歸湖河其湖水瀦蓄宣洩必欲虧盈得宜而
扵漕運民生兩無妨礙再將江南下源各處應挑
應築水道工程勘估妥恊繪貼圖說造冊詳報以
憑河(臣)嵇曾筠孔毓珣等親履查勘之後(臣)與會
奏明抑(臣)更有請者兖寧道呂維炳現經江南河道
督(臣)孔毓珣扵河庫河務均關重大案内
題請調補淮徐道業經奉
旨俞允惟是呂維炳節經(臣)等會委查勘山東江南兩
省水道及各處湖河閘壩一切高下地勢情形均
已熟&KR0662;現在勘估未竣如令前赴新任勢必另委
别員事經隔手頭緒不諳恐有稽延舛錯之處(臣)
仰懇
聖慈將呂維炳暫留兗寧道任俟此案勘估造冊定議
具
題之後再令前往新任庶大工得以早興兩省羣黎
共登袵席矣(臣)為勘估重務起見冒昧
奏請伏乞
睿鑒謹
奏
呂維炳熟&KR0662;水道情形暫留東省所請是嵇曾筠亦經
奏請但淮徐道之任既司出納而又兼管河務甚屬緊
要候朕與大學士等再加斟酌有旨
同日又
奏為恭報河東兩省同沾雨雪日期仰祈
睿鑒事雍正八年正月十六日豫省闔屬得雪分寸經
(臣)恭摺奏
聞欽奉
硃批諭旨初春即被膏澤實屬可慶今歲上元前後數
日雨雪
天恩甚溥山右通省均沾直隸亦然頃據陕西復報得雨
朕深為欣幸而愈增寅畏絲毫不敢少肆志也欽此
仰見我
皇上敬
天勤民嚴扵宥密是以誠格
穹蒼惠綏兆庶普天率土之廣靡不共慶時若也兹查本
年正月三十日河南開封等屬降雪三寸通省地
方均扵是日各報得有雨雪三四五六寸不等又
山東闔屬扵正月二十二日竝三十日得雪四五
六七八寸不等俱稱沾潤深透麥苗滋長現今五
風十雨郊野勻和(臣)惟有與兩省官民益勤職業
以仰副愈增寅畏之
聖訓庶以上承
深宫乾惕之
睿懷而巳所有河東兩省同日得雪分寸理合恭摺奏
聞伏乞
聖鑒謹
奏
百凡總仰賴
上蒼錫佑耳人力亦何足恃
同日又
奏為添修豫省各營軍器仰祈
睿鑒事(臣)查兵丁甲械帳房關係軍需以僃差操行走
其有缺少朽敝者自應查明添修務令堅固齊全
以資實用經(臣)屢檄通飭前據(臣)標左右兩營竝
南北兩鎮各將所缺盔甲鳥鎗帳房鑼鍋等項呈
請修製前来當經飭司會同鎮營確查妥議竝飭
將應添應修各項分别查明勿令濫開浮冒仍將
需用添修價值逐一開造清冊詳送核
奏隨據署布政司事按察使陳世倕會同查明(臣)標
左右二營馬兵舊有盔甲朽敝不堪應按數製造
馬兵花盔甲二百頂副步兵舊有鐵盔甲朽爛不
堪且行走難扵攜帶應改造綿盔甲輕利有益除
出征兵丁製過綿盔甲一百九十二頂副竝現有
綿盔甲二十四頂副外尚應添造綿盔甲五百五
十頂副除舊有堪用鳥鎗外應修整鳥鎗九十桿
除新製帳房四十三頂外尚應添造不敷帳房九
十二頂應添製梅花樁一百三十五副除舊有鑼
鍋堪用外尚應添製不敷鑼鍋二十二口共需銀
二千五十五兩零南陽鎮屬七營除雍正三年内
新製竝舊有堪用各步兵綿盔甲外尚應修整綿
盔甲六百七十八頂副除雍正二年新造鳥鎗外
尚應改造鳥鎗二百四十桿添造鳥鎗八百八十
三桿除雍正六年新製竝舊有堪用各帳房外尚
應添造不敷帳房三百一十七頂應添製梅花樁
六百一十七副除雍正六年内新製竝舊有堪用
各鑼鍋外尚應添造不敷鑼鍋二百七十九口共
需銀三千七百七兩零河北鎮屬九營除舊有馬
兵花盔甲堪用外尚應添造馬兵花盔甲一頂副
除雍正三年新製竝舊有堪用各步兵綿盔甲外
尚應添造綿盔甲九十二頂副除舊有堪用鳥鎗
外尚應修製鳥鎗二百零八桿除舊有堪用帳房
外尚應添造不敷帳房四十二頂應添製梅花樁
三百八十六副共需銀六百八十七兩零以上(臣)
標左右兩營南北兩鎮通計估用銀六千四百四
十九兩零謹將各項工料數目另繕清冊恭呈
御覽(臣)查修製標鎮各營甲械應動庫存公項銀兩惟
是南陽鎮衙門查有收貯前任革職總兵佟世鏻
所收節禮陋規銀一千八百三十三兩零又前任
署總兵李永陞收受軍政舊規銀二千四百九十
兩又前任鎮標中軍遊擊王瑞材收受佟世鏻所
給盤費銀六十兩以上共銀四千三百八十三兩
零現俱存貯該鎮衙門留僃公用之需今該鎮各
營添修盔甲鳥鎗帳房鑼鍋等項需銀三千七百
七兩零即應在此項存貯銀内令其照數動用不
必另行撥給至(臣)標左右兩營需銀二千五十五
兩零河北鎮屬需銀六百八十七兩零俱應在藩
庫所存公項銀内照數撥給速為修理俟事竣(臣)
再確查報銷竝將南鎮所動存貯銀兩一併查取
清冊咨部理合恭摺具
奏仰請
諭旨遵行為此謹
奏
覽
傅為斗朕因念伊前人擢用今職觀其質地止不過誠
慤而巳未見所長或恐弗克勝任然歴俸日久營伍事
務想應諳練也卿意以為何如
同日又
奏為欽奉
上諭事竊(臣)查各省志書一案雍正七年二月内准戶
部咨開奉
上諭著各省該督撫將本省通志重加修輯務期考據
詳明採摭精當既無闕略亦無冒濫以成完善之書
如一年未能竣事或寬至二三年内纂成具奏欽此
仰見我
皇上慎重紀載表彰人物詳徵一代之文獻永垂萬世
之章程必湏選擇品學兼優之人任以考校修輯
之責(臣)准部咨當即轉行河南布政使速為聘訪
學問淹貫人員擇日開局因本省甚難其人河(臣)
嵇曾筠薦有江南無錫縣辛丑科進士顧棟高學
問淵博堪膺斯任隨即專人往聘扵今歲正月内
到豫又選有教諭朱超傅夢賚羅倬學正張星煜
李洛均係文理優通堪膺分校之任業已陸續𫝊
齊在省今擇吉扵本年二月十二日併送入大梁
書院内開館纂修其一切安置竝湏用器具及供
應筆墨紙張食物等項應請在扵存公銀内陸續
給發統俟事竣之日查造清冊逐一確核報銷(臣)
再另行恭
奏所有豫省志書開館纂修日期并應請動支公項
緣由理合恭摺奏
聞伏乞
睿鑒謹
奏
筆墨之事固不宜忙迫然亦不宜甚遲作速纂修完竣
庶可杜請託營求之弊也
硃批諭旨卷一百二十六之十九
欽定四庫全書
硃批諭旨卷一百二十六之二十
硃批田文鏡奏摺
雍正八年三月十七日河東總督(臣)田文鏡謹
奏為恭報豫省得雨日期仰祈
睿鑒事竊查豫省春初雨雪沾被調勻經(臣)節次奏
聞兹查開封府地方扵二月二十五日得雨二寸又扵
三月初七日戌刻起至初九日寅時止得雨六寸
所屬各縣亦扵初八日得雨四五寸不等又三月
十一日開封并所屬各縣得雨三四寸不等又十
四日申時起至十五日寅時止開封省城又得雨
三寸有餘其外府州縣有報扵二月十九二十等
日得雨霑足竝得雨三四五寸不等者有報扵二
月二十五及二十七八九等日得雨四五六七寸
不等者有報扵三月初七八等日得雨霑足及四
五六寸不等者甘雨及時田疇普被合計通省均
已沾潤滋足現今各處二麥俱高一尺五六寸穗
已先後吐齊高糧長至三四寸許榖黍苗發甚旺
棉花亦巳出土芝麻雜豆均各播種在地閭閻婦
子樂此五風十雨靡不感戴
皇仁共欣時若所有豫省得雨日期及麥苗榖黍長發
情形理合恭摺奏
聞仰慰
聖懷再東省州縣亦據報扵二月二十五及二十九日
各得雨二三四寸不等合併
奏明伏乞
睿鑒謹
奏
覽奏豫省膏澤調勻麥巳結穗榖黍俱長發茂盛東省
又巳及時得雨朕懷曷勝慰悦都中自入三月以來日
起風霾甚覺乾旱扵此奏未到之前一日荷蒙
天
祖眷佑慈恩甘霖大沛郊野優渥而山陕兩省亦扵月之
中旬各報霑足朕惟額手欣慶期與卿等共勉寅畏以
敬迓秋成之
嘉貺耳
同日又
奏為桃汛巳過工程平穩(臣)謹繕摺奏
聞仰慰
聖懷事竊(臣)伏查豫省黃河南北兩岸堤工頻年以來
仰蒙我
皇上敬
天勤民之念上格
穹蒼是以黃流順軌汛水安瀾河泓刷深埽壩堅固而億
萬生靈靡不永安袵席矣前因桃汛將屆(臣)隨檄
飭管河道祝兆鵬河北道朱藻等督率廳營印河
員弁住守沿河堤岸帶領兵夫加意修防廵查料
理不許絲毫怠忽去後兹據該河道等報稱自雍
正八年二月十八日清明起至三月初八日止黃
河長水三尺三寸至三尺九寸不等今已消落一
尺七寸至二尺不等竝無出槽又沁河長水一尺
九寸今巳消落九寸所有南北兩岸一切堤埽工
程俱各保固平穩通省臣民咸皆歡欣踴躍感頌
皇仁但轉盼入夏即屆伏汛(臣)仍嚴飭管河各官加謹
修防外所有桃汛巳過工程平穩緣由理合恭摺
奏
聞上慰
聖懷伏乞
睿鑒謹
奏
伏汛將屆而雨澤頗饒亟宜飭諭屬員倍加小心敬慎
恐管河各官目覩河工就緒屢慶安瀾漸生怠忽之念
也卿等亦當慎之益慎以防不虞將此諭令嵇曾筠知
之
同日又
奏為欽奉
聖訓據實覆奏事雍正八年三月十二日(臣)齎摺家人
捧回
皇上硃批諭旨到(臣臣)敬啟跪讀扵(臣)奏明山東江南
河道歸海一案竝請將呂維炳暫留兗寧道任摺
内欽奉
硃批呂維炳熟&KR0662;水道情形暫留東省所請是嵇曾筠
亦經奏請但淮徐道之任既司出納而又兼管河務
甚屬緊要候朕與大學士等再加斟酌有旨欽此查
淮徐原屬要地今(臣)以呂維炳勘估工程請為暫
天心臣惟有速飭呂維炳上緊查勘竣事以便令其馳
赴新任庶以仰副
皇上慎重河漕之至意又扵(臣)奏請添修豫省軍器摺
内欽奉
硃批覽𫝊為斗朕因念伊前人擢用今職觀其質地止
不過誠慤而巳未見所長或恐弗克勝任然歴俸日
久營伍事務想應諳練也卿意以為何如欽此(臣)查
傅為斗扵今歲正月内來至開封見(臣)觀其人循
循本分與之講論營伍尚屬明白通曉誠如
聖明所鑒查其到任以來辦事謹慎小心惟聞待兵過
寬致有兵丁酗酒打架以及強買與民爭毆之事
天恩簡用之隆是否克勝其任(臣)當再觀後效另行據
實奏
聞又扵(臣)奏纂修豫省志書摺内欽奉
硃批筆墨之事固不宜忙廹然亦不宜甚遲作速纂修
完竣庶可杜請託營求之弊欽此仰見我
皇上表彰垂信紀載核實之至意雖纂修之事採摭紛
繁然(臣)自不敢聽其延挨時日以啟弊竇務期考
據詳明無闕無濫庶以仰副
聖意又扵(臣)奏東省滿營摺内欽奉
硃批覽奏知卿欲即在青萊等處採買木植以圖省便
但榆楸槐楊四種内惟槐木稍堪經久而又難多得
殊與朕意不甚相洽且此項工程不湏急促辦理便
遲至經歲無妨拉錫胸中頗有見觧俟其到日令承
辦各官與之商酌由南購載如慮滋費需時或從北
直採辦運往較稍勝否更會同偏武周詳妥議本省
覓買雜木之舉總宜暫緩倘臨時必用就近取材以
資營造尚不致有遲誤也扵此等事無庸過費精神
差委京官前來正為欲卿減省心力庶得經畫地方
緊要政務之意卿其知之欽此(臣)跪讀之下感激涕
零伏以犬馬之微仰蒙
聖主顧復體恤無不周至雖(臣)之心力(臣)實未能自愛
至扵此極也捐糜踵頂何能報稱在滿營工程重
大(臣)既駐劄隔省未能親身相度其中機宜(臣)實
未能曉暢今蒙
命都統(臣)拉錫經畫定議仰見我
理聽候指揮在(臣)惟有恪遵
聖訓但竭心力辦理地方不敢有厪
睿念也所有奉到原摺理合恭繳謹
奏
頃覽拉錫所奏區畫處逐件俱屬妥協現命議政大臣
議行此建設滿城一事卿可不必勞心前諭甚明其遵
奉毋違
同日又
奏為奏明事竊惟考察吏治固在扵歴事之後而鑒
别才具尤應扵莅任之先是以(臣)扵河東兩省屬
員當其初到地方每留心察核隨事策勉以期仰
副我
皇上造就人才之盛心兹查河南布政使趙國麟已扵
雍正八年二月初八日到任訖(臣)見其辦事勤力
且能虚心善受不自滿假人亦和平謹飭雖有足
疾步履甚艱然藩司列在大僚所資者識見謀猷
足以振綱挈領非必如府州等官尚有趨蹌奔走
之勞也但其才具中等見事不能透徹(臣)與朝夕
密邇隨時隨事僃細訓勵以期精進又山東布政
使孫國璽扵雍正八年二月初二日到任訖其向
日居官勤慎操守清廉(臣)所深信今蒙
聖恩優渥
簡用東藩益復感激圖報奮勉辦事但所虞者才情亦
不甚優山左積玩之習尤貴振作(臣)是以將東省
事宜逐條開单指示令其遵照奉行且恐其初莅
地方未能周&KR0662;情形按察使唐綏祖久扵東省諸
務明白(臣)竝囑其協力同心和衷贊助庶幾均有
所裨又山東糧道朱㵢查扵雍正七年十一月二
十九日到任今春監兑事畢二月内赴豫見(臣)觀
其語言明晰似屬通曉事務但恐此中圓活未必
能錚錚自持任勞任怨(臣)亦面為諄諭務當盡力
竭誠毫無瞻顧不可沽邀虚譽上負
聖明又山東濟南府知府楊在魁荷蒙
簡用来東該員先至開封見(臣)遂扵雍正八年正月初
十日到任(臣)觀楊在魁器識明敏才具似優(臣)與
面語一切事宜俱能領會到任後凡所禀行措置
亦皆井井有條若能始終不渝當為大有造就之
人(臣)亦奬勵勖勉俾其鼓舞自奮冀與有成以上
各員均係到任未久容(臣)細觀後效據實奏
聞再開封城守尉副都統白成額到任以来(臣)欽遵
諭旨剴切勸勉俾其實心任事白成額感頌
天恩矢切圖報亦將所奉
聖訓敬謹告(臣)其應行事宜無不向(臣)商酌莅事數月
(臣)見其居官謹飭勤扵操演兵馬亦能約束旗人
地方相安從此竭誠奮勉自可不負
皇上委用之
隆恩(臣)仍留心規導務期仰副
聖諭所有白成額現在勤慎緣由理合一併
奏明伏乞
睿鑒謹
奏
趙國麟等才具之長短優劣覽卿陳奏業俱僃&KR0662;至開
封城守尉白成額尚恐未能盡職今果若此殊為可喜
之事省朕幾許籌酌矣
同日又
奏為奏明東省營伍情形竝酌選題補人員仰祈
睿鑒事竊查山東一省路當衝要遠控海濱所有各營
兵馬自應整飭練習以資實用(臣)扵雍正六年九
月間赴東廵視即扵經過沿途營汛查驗弁兵見
其技藝生疎步伐參錯馬匹率多疲瘦(臣)隨照會
兩鎮總兵官又逐一面諭將僃令其痛改積習加
意整頓務將所管兵馬操演純熟餧養臕壮迨至
回豫後節次嚴檄通飭冀有成效扵雍正七年冬
底分委豫東兩省營員逐加點看令其據實冊報
嗣據各員查報登鎮所屬之左右二營膠州營即
墨營兖鎮所屬之臨清營臺莊營東昌營沙溝營
以上各營馬步兵丁弓箭鳥鎗籐牌等項&KR0570;熟次
熟者多中平者少馬皆臕壮可觀又登鎮所屬之
水師前營青州營武定營莱州營濟南營夀樂營
兖鎮所屬之左右二營沂州營德州營高唐營范
縣營以上各營馬步兵丁弓箭鳥鎗籐牌等項&KR0570;
熟者少中平者多生疎者亦有馬匹臕分滿歉不
等又登鎮所屬之文登營寧福營安東營兖鎮所
屬之曹州營泰安營梁山營夀張營以上各營馬
步兵丁弓箭鳥鎗籐牌等項仍多生疎馬匹亦無
臕壮各據冊報前來合之(臣)訪聞無異(臣)擬擇其
營伍之最欠整飭者指名參究但查内有甫經署
事及莅任未久者其弛廢之咎多不在現任之員
(臣)每仰見我
皇上愛惜人材舉措用舍之間務得其平是以上體
聖懷暫予寬假除將兵丁技藝優&KR0570;馬匹頭臕者行知
奬勵其技藝平常生疎馬匹臕分不足者嚴加申
飭勒限三箇月一律操演精熟餧養臕壮俟三月
限滿(臣)再另委不徇情面之大員前赴點驗如其
兵丁馬匹仍無改觀(臣)即將該管弁員指名
題參不敢少有縱庇惟是(臣)去東省既遠而登膠一
帶地方僻處海隅尤為鞭長莫及之勢其各營將
領非得實心任事訓練有方堪以委託者莫由收
指臂之效查膠州營副將張孟儀即墨營參將宋
愛均為勤敏強幹之員該員等扵雍正七年五六
月内先後調陞東省今尚未滿一年而營伍改觀
曾謨到任時遂有諄札囑其殫盡忠誠上酬
高厚容當察其總兵任内倘或仍前因循不自奮勵(臣)
即據實奏
聞(臣)正欲將各營情形僃&KR0662;入
告兹欽奉
上諭將宋愛調補汾州營參將又
命署理山永協副將事務所遺即墨營參將員缺奉
旨令(臣)遞行
題補仰見我
皇上慎重營伍必期人地相宜以收實效之至意(臣)查
宋愛之在東省(臣)實藉其整飭用以表率各營今
山永協係邊要之地奉
旨命往署理(臣)亦未敢請留謹將所遺員缺再四酌選
查有河南南陽鎮左營遊擊楊鐸曉暢營務居官
廉幹堪以補授即墨營參將其所遺南陽鎮左營
遊擊員缺查有山東兖鎮左營遊擊李登華(臣)前
次雖經
奏明該遊擊尚堪任使但以之幫助岳含奇恐未必
大得贊勷之力今請以李登華調補南陽鎮左營
遊擊其所遺兖鎮左營遊擊員缺查有山東沂州
協守僃王之禄才技優長熟練營伍經(臣)扵雍正
七年三月内
題補守僃送部引
見奉
旨王之禄人甚去得效力行間著有勞績著行文田文
鏡遇有遊擊缺出題補欽此欽遵在案今請以王之
禄陞補兖鎮左營遊擊更必竭力圖報可以幫助
岳含奇整飭營伍其所遺沂州協守僃員缺查有
山東高唐營千總路成年力精壮漢仗亦好曾隨
川陕督(臣)岳鍾琪進征北川西海桌子山各處著
有勞績堪以請補沂州協守僃除另行恭疏
題補伏候
聖裁外謹將山東營伍情形竝酌選人員一併恭摺
奏明仰祈
睿鑒謹
奏
酌選各員俱屬允協具題到日有旨
同日又
奏為奏明事竊查東省營汛員弁惰玩成習不知操
練營伍惟以弛縱為得計不知管束兵丁專以庇
護為愛惜其或兵民相犯則營員必欲左袒其兵
該管文武先相齟齬各持意見以故兵丁恣肆目
為尋常(臣)仰荷
天恩節制兩省屢屢剴切訓諭務期兵民安戢力除舊
習詎知長清縣汛兵馬守業蕭殷成等白晝強拉
民婦袁氏共飲不允隨將袁氏採打撕衣袁氏赴
縣喊禀各兵奔至縣堂咆哮不服該縣以營兵強
拉民婦兇毆撕衣且目無官長鬨鬧公堂事屬不
法聲明該汎千總馬紹援公出泰安州將馬守業
等肆横緣由具詳通報(臣)隨批山東按察使移營
革糧嚴審確情律擬招報并取該營不行約束職
名報參去後乃千總馬紹援袒護兵丁竝不革糧
移審反為營兵捏寫呈詞誑稱縣役黃星等與袁
氏偕飲被營兵遇見觸怒縣役生計毒兵該縣張
令聽信衙役虛詞捏詳等語屢次詳報泰安營參
將轉報兗州鎮(臣)岳含奇移咨廵撫衙門竝咨呈
到(臣)該千總又因按察司批縣詳文有飭泰安州
移營革糧嚴審取約束不嚴職名詳參之語亦稱
按察司不合在臬司為一省執法大吏營兵如此
不法其批移營革糧取約束不嚴職名詳參有何
不合至(臣)忝膺總督管轄文武批令革糧該弁竟
敢抗違不遵幾欲使督撫臬司亦不能懲治悍兵
其意以為不革名糧則有司不得而審捏詳縣令
毒兵則將鎮必然主持可以挟制問官在該弁掩
飾巳過之罪猶小而庇護悍兵長惡之風實漸不
可長今據山東布按二司審據蕭殷成馬守業等
將強拉民婦採打撕衣以及鬧堂情由歴供不諱
(臣)是以據實嚴參請
旨革職嚴審究擬庶幾懲一儆百營員縱庇之習可除
而兵丁亦稍知守法斂跡矣再兗州鎮(臣)岳含奇
自知前此被其欺朦將千總馬紹援約束不嚴徇
庇捏詳職名呈參前來除將馬紹援繕疏
題參併將據詳率轉竝不駁飭及未據揭報之歴任
兼轄參將一併附參外緣此案情節(臣)為整除東
省營伍積習起見理合據實恭摺
奏明伏乞
睿鑒謹
奏
所奏甚是此案理應嚴參示懲
同日又
奏為恭懇
聖慈事竊(臣)至愚極陋遭際
聖明扵雍正二年九月奉
命署理河南廵撫因凡有進呈
奏摺既不能親自繕寫又不敢假手他人經(臣)恭摺
奏懇請將(臣)婿湖南湘潭縣縣丞崔鏏掣回在(臣)左
右以供書寫仰蒙
聖恩俞允今(臣)現藉指臂
鴻恩異數固巳感淪肌髓查崔鏏係(臣)妻所生長女之
婿尚有(臣)妾所生一女(臣)前任吏部員外時與原
任吏部員外郎存柱同為部屬因將(臣)次女許字
與存柱次子薩來為婚雍正二年(臣)任河南布政
司時薩來至署畢姻後即回京(臣)女時因抱病未
能偕去迄今依留在側薩來係正黃旗滿洲杜太
佐領下現充副護軍每月五班輪守
禁門旗人既不得遠至他省况當差行走非經
奏明給假更不敢私有所往數年以來薩來遂未至
豫其父存柱併其母俱經物故(臣)因視婿如子念
其年齒尚少恐失訓誨思欲面為教導俾得更歴
世事知有長進且(臣)素性拘謹事無大小期扵慎
重即如酬應賓從𫝊述語言等𩔖(臣)雖不必親歴
其事亦必欲得一骨肉相依誠實堪信之人以相
委託長婿崔鏏既已代(臣)書寫事無兼顧而次婿
薩來人頗樸直略諳清字清話查護軍原非職官
用是不揣冒昧仰懇
咨用清字文移者竝可令其譯識亦復稍有所助
(臣)以被
恩高厚自知身家&KR0662;荷
生成無論公私&KR0662;皆仰賴
聖主是以䑛犢微忱屢致上瀆
天聽煢煢下情伏惟
聖慈矜宥則(臣)世世生生永矢啣結矣(臣)無任惶懼戰
兢之至謹
奏
巳命薩來詣豫矣卿其留署訓誨但扵召見之際審視
材器甚屬庸碌不堪即伊父存柱朕雖未經識面觀其
罪案纍纍要非端人可知何乃與之結婚而選此一婿
耶薩来在旗乃一無用少年不必拘定一二載竟可久
留在豫俾令學習果稍有增進時再行奏聞然朕據其
資質而論確係愚詐無識之流豈特不足委託且宜留
心約束也
雍正八年四月十三日河東總督(臣)田文鏡謹
奏為恭報豫省雨澤日期仰祈
睿鑒事竊查豫省三月初七初八以及十四十五等日
節次時雨滋沛田疇普渥經(臣)恭摺奏
聞欽奉
硃批覽奏豫省膏澤調勻麥巳結穗榖黍俱長發茂盛
東省又巳及時得雨朕懷曷勝慰悦都中自入三月
以來日起風霾甚覺乾旱扵此奏未到之前一日荷
蒙
天
祖眷祐慈恩甘霖大沛郊野優渥而山陕兩省亦扵月之
中旬各報霑足朕惟額手欣慶期與卿等共勉寅畏
以敬迓秋成之
嘉貺耳欽此仰見我
皇上宵旰憂勤誠格
天
祖而尤朝乾夕惕
訓誡彌深此誠
聖人無逸之心
聖敬日躋之驗也兹查開封竝通省闔屬地方亦扵三
月二十五日普被甘霖二十八日三十日以及四
月初四日接連遍沛據各州縣申報得雨七八九
寸竝一尺尺餘不等咸稱高下地畆俱已深透暢
足民間歡頌婦子同聲(臣)惟有仰凛
聖訓當與所屬官員益深誠敬嚴恪之思祗待
上天秋成之賜所有豫省得雨日期(臣)謹恭摺奏
聞再山東闔屬州縣有據報扵三月初八日得雨二三
四寸不等者有報扵三月十一十二等日得雨三
四五寸不等者有報扵三月二十五三十日得雨
四五六七八寸不等者所有二麥俱各秀實各項
秋苗亦皆旺發理合一併
奏明伏乞
睿鑒謹
奏
朕因京都邇來亢旱日夜殷憂畿南接壤惟豫省最近
正在繫念間適閱此奏頓釋一半焦思矣
同日又
奏為遵
旨密奏仰祈
睿鑒事竊查社倉積榖每年實貯數目經(臣)逐一奏
聞在案兹除舊管雍正六年分共捐貯榖麥豆蕎一十
七萬七千八百四十六石一斗零外今據河南布
政使趙國麟查據開封等八府屬汝陳等七州并
所屬彙報雍正七年分新收捐榖二萬五千六百
二石五斗零豆二十四石八斗蕎麥五石三斗稻
榖二石八斗茭草籽六斗息榖一萬一千七百六
十六石六斗以上共三萬七千四百二石八斗零
實在新舊二項貯倉共二十一萬五千二百四十
九石零(臣)并檄行各屬轉飭各州縣正副社長加
謹收貯仍飭地方官不時稽查勿致侵缺至雍正
八年秋收後勸捐榖石俟有成數另扵次年查明
奏
聞所有雍正七年分各屬實在捐貯社倉新舊榖石數
目理合恭摺密
奏伏乞
睿鑒謹
奏
豫省社倉緣奉行得法年來漸有成效巳有旨諭部議
敘矣但有司奉行善否尤宜體察
同日又
奏為欽奉
上諭事雍正八年三月二十八日(臣)准吏部咨奉
上諭武昌道徐聚倫著(臣)扵河東二省道員内酌量一
員與徐聚倫調用欽遵移咨到(臣臣)查豫省所屬道
員内如河北道朱藻分廵三府職任修防該員吏
治河工兼能整頓現據報丁母艱(臣)因要地幹員
難以拘扵成例且有荆隆口開挑引河正資儹辦
業經會疏
題請留任守制現在恭候
諭旨不便改調又管河道祝兆鵬前任歸德府時(臣)見
其辦事勇往勤扵河務因管河道員缺蒙
恩垂詢經(臣)密舉給咨赴部引
見奉
旨補授乃該道始猶謹慎近竟頓改前操恣意貪婪指
稱完伊前任忻州虧空屢將屬員應領歲修搶修
銀兩勒借扣留而且發銀尅短甚屬不職(臣)巳訪
察確實現在據實另疏嚴參所有此管河道一缺
應候
皇上欽簡熟諳工程人員亦非徐聚倫所宜再如南汝
一道統轄南汝兩郡光汝兩州界連江楚最易蔵
姦民風刁悍素稱難治前任南汝道孫蘭芬振戢
有方稍知斂跡至其調任後正署迭更李英撫馭
乏術澆風漸長今自董自超到任以來親歴各處
遍察利弊該道強幹精明不避勞怨可稱有守有
為(臣)正需其竭力督率以資整飭亦未便移易至
開歸道管理通省驛鹽糧務一切察除陋弊經理
漕運&KR0662;其專責今該道張建德係由衛輝府知府
補授開歸向在衛郡原係辦漕水次漕務本其熟
諳而人又老成練達辦事精勤所以雍正七年漕
米較前更早十月内即行趲運出境仰荷
天恩將(臣)議敘准加二級在案是張建德之辦理漕糧
現在著有成效(臣)實藉為指臂必俟豫省人員内
復有經理得宜之人可以接手方可移易又(臣)東
省所屬道員内如登萊青一道駐劄萊州控制海
疆且此數郡地方距(臣)最遠必得深堪委信之人
方免鞭長不及之慮孫蘭芬調任以來加意振作
約束屬員咸知凛畏況該道又係楚人亦難用扵
原籍如兗寧道呂維炳業經江南河(臣)孔毓珣題
調淮徐緣其現在勘估山東江南兩省水利(臣)復
奏明暫留東省容俟此案查明定議之後再赴新任
是呂維炳亦不便與徐聚倫調換如濟東道張體
仁現在曲阜
廟工承辦緊要未可猝更如鹽法道楊弘俊甫經到
任而東省鹽務該道扵前任登州府時洞&KR0662;利弊
今甫飭交辦理亦未便更易惟查有山東糧道朱
㵢到任未久辦理漕務未能妥協武昌尚屬簡易
朱㵢堪以調補蓋東省漕務向稱弊藪旗弁恣意
掯索相習為常(臣)扵上年將應給旗丁運弁各項
用費酌量給與其額外繁費概行裁革經(臣)
奏明扵奉
旨之後即通行嚴飭并出示曉諭在案適本年二月内
朱㵢前赴水次有弁丁迎至中途冒禀朝城范縣
觀城三處米色不純意在欺朦該道新任借此恐
嚇各縣索足舊規乃該道竝不親查但遣家人承
差包取樣米呈驗并令收拾圓潔正墮旗丁之計
遂爾大肆掯勒及規禮照前索足仍將原米受兑
是旗丁等之種種横索皆由該道措置失宜之故
但該道未能約束失扵覺察尚非贓私劣蹟似可
觀其後效且河東兩省道員别亦無可移易是以
請與徐聚倫相對調用是否允協
天恩出自
聖裁至徐聚倫行為狂縱蒙
聖恩不加嚴譴仍以道員調補自必感激圖報俟其由
豫赴任時(臣)當詳指利弊嚴加訓導即以東省整
頓漕務之事責成扵徐聚倫如果能實心任事辦
理妥協(臣)不敢掩其所長倘或任性縱恣舉動乖
張(臣)亦不敢庇其所短自當據實指參除另行繕
疏具
題外理合恭摺
奏明伏乞
睿鑒謹
奏
朱㵢堪與徐聚倫對調所奏是有旨諭部矣將朱㵢極
力訓誡然後命赴新任可也
同日又
奏為查明歸淮河道情形仰祈
睿鑒事竊惟江南清口淮黃交滙有關運道民生上年
秋汛極大數次清水不能敵黃深厪
聖念仰蒙
皇上至誠感格保護平穩旋荷
頒發帑金加築高家堰石工瀦蓄清水逼溜刷黃誠為
萬年底定之計(臣)因淮水出湖既湏激射衝流以
壮其勢而上源諸水亦必暢滙入淮共成其大然
後奔騰直注一往莫禦所有歸淮各河自應逐處
勘明經(臣)覆摺奏
聞當扵雍正七年十月内分委黃河同知今調任開封
下南河同知陳儀歸德府河務通判劉曰章原任
虞城縣知縣李槃等隨帶丞簿各員分往南汝開
歸四府六州等屬將所有歸淮河道一一細查有
無淤淺阻塞散溢之處確勘明白即飭地方官疏
濬具報茲據該同知等勘覆前來(臣)謹按淮水發
源扵桐栢縣之胎簪山洑流三十里泉源湧出是
為淮井又洑流二十六丈成渠東注歴信陽正陽
羅山息縣光州固始入江南霍丘縣界瀠洄豫省
計長五百八十里其全豫之水來與淮會者共計
二百七十餘道羣趨競赴扵淮惟其遠近滙歸之
多皆有助清敵黃之力故必一律深通方能合流
奏效今查明上源各處&KR0662;屬暢達其間偶有淤淺
者各該地方業巳遵照疏濬深通並無壅滯但豫
省上源循流貫注而下源之在江南境内者亦各
支支暢達則沛然滙湖可以飽蓄其勢併力抵黃
(臣)聞洪澤湖湖水出口之處有張福口裴家場張
家莊爛泥淺三岔河并天然天賜凡引河七道其
天賜引河聞前巳淤淺自三月以來又復流通然
亦不甚深闊此皆淮水出口之處所關甚鉅若(臣)
移咨江南督河各臣誠恐地方各官視為鄰省咨
行之事未必實力疏濬仰請
皇上敕下江南河督各臣將淮水出湖之處竝境内一
切歸淮各河委官查勘如有淤淺處所立即疏挑
并引河亦相機設法速治深通務俾暢流滙注如
此則上源之水既盛出口之勢又強以之制黃而
河流順軌以之刷口而積墊咸除矣謹將淮河自
桐栢發源起至青口淮黃交滙處繪成總圖一幅
竝將歸淮各河按照各州縣繪為一冊(臣)敬装潢
成帙恭進
御覽伏乞
睿鑒謹
奏
覽奏窮原竟委究派尋支分合上下籌畫無遺具見卿
慎重河防實心任事之意朕深為嘉予但專力助淮主
見固是倘淮水過盛其間亦恐有不虞非經督河諸臣
詳查妥計何可草率施行盖言利尤宜先慮其害也候
交河臣議覆有旨
同日又
奏為通行條奏事雍正七年閏七月内(臣)准戶部咨
開大學士公馬爾賽等條奏直省各州縣令扵大
鄉大村人居稠密之處設立講約所在舉貢生員
内揀選老成有學行者一人以為約正選樸實謹
守者三四人以為直月每月朔日齊集耆民宣讀
聖諭
廣訓其約正每年給廪餼銀六兩直月每名每年給廪
餼銀六兩六錢各扵該年地丁銀内按數給發官
吏侵尅者查參治罪奉
旨依議欽此欽遵移咨到(臣)僃見我
皇上陶淑下民範圍斯世無不極其
恩施優渥(臣)即通飭遵照去後行據闔屬祥符等各州
縣選充約正之貢生白景易等直月生員裴珍等
呈稱景易等生當
盛世時際
昌期沐
聖主之深恩舉
熙朝之曠典蠲免正賦遴選賢才重農勸稼行慶施仁
當此時和歲稔正思圖報無由今蒙選充約正直
月自應勉力趨公敬謹宣布所有廪餼銀兩籲請
免給以安葵藿下忱等情又據祥符等各州縣申
稱竊念各生懇辭廪餼雖由誠心感激但卑州縣
等膺兹民社荷蒙
皇上隆恩賞以養廉給以公費浩蕩
鴻慈有加無巳况宣講
聖諭
廣訓實有司分内之事此項廪餼銀兩固不敢動支地
丁銷耗錢糧亦不敢俯聽堅辭仰虚
盛典卑州縣等情願扵養廉内照數捐給以盡司牧
之責等情各呈報到(臣)伏查講約一事奉行巳久
(臣)為州縣時曾按月按期實心宣布遍𫝊齊集其
始雖則有人其後漸亦稀少(臣)是以知非講者之
不力實由聽者之不前亦非未設廪餼不足以鼓
舞講約之人實由聽講之人不能每月朔望齊集
大抵一年之内止可扵春仲秋末冬初農功告竣
乘隙宣講故豫省約正直月懇請免給廪餼雖出
肫誠究亦知村鄉講約實有不能按月按期舉行
如式者無功食餼良有未安况約正直月既扵舉
貢生員内選擇充應率皆守分讀書衣食不乏之
人原無藉扵廪餼合計直省州縣一千四百有餘
其中大鄉大村應設講約之所者知復何限應給
廪餼每年不下數十萬兩在我
皇上深仁愷澤下逮旁流舉凡有益扵
國計民生者輒不惜費帑金用以垂利萬世然果能
實在舉行不致虛糜閭閻黎庶欣欣無倦(臣)亦何
敢謬有異議但(臣)身親其事目覩其情今以歲費
國帑數十萬金扵無益之地雖經廷臣議定(臣)實不
敢明知而因循兹既據約正等懇辭廪餼各州縣
又復情願捐發(臣)思村鄉講約一歲之中不過春
仲二月秋杪九月冬間十月十一月計此四箇月
每月朔望宣講共有八次其約正直月承應之日
甚少不妨本業似無庸議給廪餼況各州縣俱蒙
天恩賞有養廉公費等項其約正直月每逢宣講月分
即該州縣酌量捐酬為數無幾實皆情願在選充
之生員等亦復義有可安而正項錢糧竝無濫銷
侵尅之弊(臣)不揣冒昧另疏具
題庶各省督撫見(臣)據實
奏明亦必仰請更定均無瞻顧之慮而經費各有撙
節矣是否允協伏乞
睿鑒謹
奏
所奏甚屬可嘉無庸另疏具題即將此摺交部改本頒
發諭旨矣
同日又
奏為欽奉
上諭事雍正八年四月初五日據(臣)齎摺家人回豫捧
到
皇上發下前任河南布政使費金吾保薦原任彰德府
知府胡泰一摺欽奉
諭旨胡泰係費金吾扵六年奉旨保薦之人昨伊來京
陛見復又言及其人可用卿以為何如人耶欽此竊
思進賢退不肖乃臣子事
君之大義我
皇上求賢若渴圖治彌殷為人臣者若不能仰體
天心舉所當舉而劾所當劾其負
恩孰甚負罪孰甚(臣)查原任彰德府知府胡泰乃一柔
姦之小人習成巧宦之態度外似明白和平中實
詭譎難問其在彰德府任内凡委以公務無一實
心辦理者是以(臣)當日就其徇庇武安縣唐紀虧
空一事
題參而其中原委有原疏所未載者謹另單僃細臚
列恭呈
御覽惟是費金吾扵(臣)
題參胡泰徇庇虧空之後即以巳經密保胡泰情由
告知扵(臣)并言所保不得其人惟恐
天語下詢求(臣)善為回奏(臣)當日但知費金吾怕參胡
泰徇庇專為保舉起見未料胡泰復有虧空且其
中有如許情弊迨後(臣)察知原委而唐紀虧空之
錢胡泰虧空之榖業已完足(臣)因事屬巳往費金
吾又人尚明白老練堪為
國家效力若以之
題參未免可惜(臣)是以中止此(臣)徇庇之咎實所難
辭也(臣)每以人材難得惟思曲為造就收效臂指
即或其事有不得不參而其人尚有可用者又未
嘗不仰請
天恩格外錄用費金吾前在(臣)處既深懼所保之非今
在
聖主之前又仍奏其可用(臣)雖不知其何心但胡泰如
此存心行事而費金吾謂其居官敬慎有守有為
有猷(臣)實未敢信也(臣)受
恩至深賦性至拙惟知
君父之前一字不欺一私不涉況人材之賢否蒙
聖主之垂問(臣)又何敢稍為附和不據實直陳以蹈欺
罔之罪也謹遵
旨覆奏所有欽奉
硃批諭旨及原摺一併恭繳伏乞
睿鑒謹
奏
覽奏其中情節業俱僃&KR0662;費金吾是誠何心也日前對
朕尚云卿因一時之怒將胡泰參劾後復深惜其人等
語伊料朕必以其言為準斷不更詢扵卿而為是僥倖
之舉耶殊屬可笑朕初謂費金吾難以憑信卿第盛言
其好今竟何如雖然老成歴練伊實有焉亦安可没其
所長姑試用看
雍正八年四月二十七日河東總督(臣)田文鏡謹
奏為奏明東省藩庫平餘仰請
聖鑒事竊照藩司衙門錢榖總滙儲財賦以裕
國用所關綦重收發出納之際必湏矢公矢正詳慎
彈兑不可絲毫重輕致啓弊竇兹據山東布政司
孫國璽禀稱該司抵任後接受陞司交代據冊開
平餘銀二萬五千二百六十兩零一項本司未&KR0662;
平餘始末隨經面問陞司費金吾據云自雍正六
年七月二十一日到任起至雍正八年二月初一
日卸事任内支放過正項耗羨共銀六百九萬三
千餘兩共平餘銀三萬兩零除用去銀四千九百
餘兩巳經自行
奏明外尚存銀二萬五千二百六十兩零此項平餘
雖無定數然每平約有七八錢不等等語本司隨
將陞司所交在庫銀兩𫝊同庫官抽封彈兑費金
吾未到任以前收存銀兩有每百兩恰符正數者
有每百兩餘一二錢至三四錢不等者至費金吾
任内則每百兩有餘三四錢至五六七八九錢不
等者本司起初猶以為收放之間零星擠出平餘
即在向日一八耗羨之内及細加查核究詰乃知
東省向來一八耗羨今蒙
皇上特賜蠲免二分止照一六耗羨州縣除扣留公費
及觧費外其餘耗羨全數觧司此項平餘實在昔
年一八今年一六耗羨之外且又不便明加令庫
官高下其手每平暗含此七八錢以符平餘之數
在州縣則因觧司時有此一項平餘是向之一八
者實需一九今之一六者實需一七若多徵自民
則恐上司之提封抽兑劾以重耗若實止一六則
此項平餘無從出辦且查此項平餘惟支送廵撫
養廉布政司自支養廉及放撫標兩營兵餉俱係
原平竝無平餘外其他收放之間輕出重入方得
有此平餘之數我
皇上屢沛如天之恩蠲免動盈數千百萬此項平餘即
使每平俱足八錢每年不過二萬餘兩且又高下
其手難為準則若留此項名色則州縣徵收錢糧
難以一六耗羨遵行謹僃敘實情禀祈裁奪
奏請
聖鑒將此平餘一項豁除州縣起觧錢糧照依河南俱
令按準庫平自行滴珠本司扵收兑時督率庫官
釐毫不許多重至支給各營兵餉亦照依河南俱
以所收州縣庫平原封給放毫無輕出重入之弊
一應州縣徵收錢糧俱得約束令其遵奉
恩旨一六徵收如有絲毫重徵嚴加參核從重治罪如
此則上下畫一不獨各州縣易扵遵守而東省黎
庶不至暗增重耗感激
皇仁永扵千萬世矣倘蒙
俞允本司將各任交存在庫銀兩竝本司到任後所收
銀兩逐封兑准將所有平餘數目另行造冊詳請
奏明候充公用等情到(臣臣)查正雜錢糧絲毫為重
職司筦鑰固應撙節經費惟是本無平餘而必設
此一名以重入者為收兑之餘以輕出者為支放
之餘貽弊滋累豈堪為法此甚非所以仰體我
皇上加惠元元清理財賦剔蠧釐姦之
聖意也今孫國璽請將平餘豁除照依豫省州縣起觧
錢糧按準庫平各令自行滴珠藩庫支放兵餉即
以原封給發庶州縣徵收錢糧俱得令其恪遵一
六徵耗是否允協(臣)謹據實
奏明伏乞
聖明裁鑒謹
奏
此舉甚善諸凡貽弊滋累之陋習自應釐剔淨盡勿留
端緒
同日又
奏為奏明東省道府倉監榖仰祈
睿鑒事雍正八年四月二十一日(臣)接閱山東撫(臣)岳
濬來札云日前湖北撫(臣)費金吾入
覲旋東道及東省府倉分貯榖石可以不必多貯從前
分發州縣之榖可以免其運回存貯監榖照依常
平一例糶三俾免陳腐之虞等情曾經面
奏奉
旨令與督臣確商具奏今費金吾以抱疴未痊由濟寧
水路赴任想其面奉之
旨自當敬錄馳達不知此案應如何定議覆
旨惟祈裁示等語致字到(臣臣)隨查費金吾自入覲
天顔回東曾兩次致書與(臣)其前項倉榖
奏奉
諭旨緣由竝無一字言及今山東撫(臣)岳濬既以此詢
(臣)是湖北撫(臣)費金吾必經
奏明或以病中未曾敬錄
諭旨示(臣臣)謹將此事原委據實僃細奏
聞仰請
聖鑒(臣)查東省倉榖扵欽奉
上諭事案内據費金吾在山東布政司任内按照州縣
衛所大中小酌貯榖石不足者將榖價撥買有餘
者將榖價撥出其濟南青州萊州登州四府原存
監榖照前收貯未買榖價提貯司庫經(臣)會同撫
(臣)岳濬據詳具
題奉
旨依議欽遵在案迨雍正七年十月二十五日據費金
吾詳請將兗寧道及濟青萊登四府現存各州縣
榖一十三萬四千八百九十石零即存貯各州縣
免其運回以省脚力每年
奏銷扵各州縣倉内登明道府款項造報等情詳(臣)
核
題(臣)隨批云從前道府設倉積榖自有深意竝非為
現今買撥之各州縣而設況東省倉榖巳經遵
旨酌量州縣大小均勻分派奉
旨依議通飭遵照在案今若再令德州等三十三州縣
衛分貯道府倉榖一十三萬四千八百九十餘石
多寡參差與均勻𣲖貯之
諭旨有悖且兗寧道監榖巳撥三十餘萬石濟青登萊
四府捐米折榖巳提觧價銀一十五萬有奇較原
貯之數亦俱減少不便再行分撥况濟青二府從
前請撥州縣分貯奉部嚴駁該司扵𣲖買案内各
府報買榖石現在實貯竝無那移卸責等語是該
府等倉榖俱係實貯府倉設彼時巳分撥州縣該
司何不將抗違勒𣲖職名開報又何以不將此項
榖石造入州縣存倉數内一併均𣲖今經一載突
以道府運回需費混請分貯甚屬不合仰即嚴飭
各該府著落違例勒𣲖之員速行運回府倉收貯
仍查明有無抑勒屬員短發價值情弊開具侵扣
𣲖買職名報參其撥借兗寧道倉榖亦即飭令受
借州縣運送道倉取倉收送查等語此(臣)批費金
吾請分貯道府倉榖之詳也又扵雍正八年二月
初八日據費金吾詳登萊青三府存貯監榖除新
榖外其舊榖共二十二萬四千三百餘石巳存貯
十餘年或二十餘年雖無霉爛俱屬陳久不便再
為堆貯詳請
題明出糶扵秋後買補新榖以僃積貯如糶價每石
不敷三錢著落雍正元年至雍正六年之正署各
知府分賠如秋後買榖時價每石出扵三錢之外
應扵存司耗羨銀内添補等情(臣)隨批云存倉積
榖自應隨時出易以免紅朽今登萊青三府倉榖
竝不早為經畫以致陳久將腐參賠亦復何辭況
此項榖石原係收捐積貯竝非當日每石發價三
錢採買者可比今稱買榖時價如出三錢之外扵
存司耗羨内添補殊屬不合飭再另行確議詳報
此(臣)批費金吾請糶登萊青三府陳榖之詳也迄
今任催未據詳覆是以尚未具
題(臣)思分買監榖欽奉
恩旨照時價添給者因從前原照三錢一石發價所以
照時補給今存府倉榖乃從前收捐之項非三錢
一石發買之榖典守各官不早為&KR0662;心經理致積
久陳腐是誰之過若所糶之價不敷秋後之價自
應著落從前不出易之各知府分賠豈得以價過
三錢一石請動司庫耗羨添補至登萊青三府為
邊海要郡而青州府又現設滿洲官兵駐防實與
他郡不同積貯寧使過扵充裕不可稍有不足查
登州府均𣲖案内原報貯榖十三萬一千三百石
零未奉部覆之先又買榖二千六百三十九石零
共榖一十三萬三千九百餘石據冊開分貯州縣
榖四萬六千九十餘石止存府倉榖八萬七千八
百餘石萊州府均𣲖案内原報貯榖一十八萬八
千三百餘石并續買榖五千九百餘石未奉部覆
之先又買榖一千八百餘石共榖一十九萬六千
一百餘石據冊開分貯州縣二萬三千四百餘石
止存府倉榖一十七萬二千六百餘石青州府均
𣲖案内原報貯榖一十八萬九千三百九十餘石
未奉部覆之先又買榖三萬二千八百餘石共榖
二十二萬二千二百餘石據冊開分貯屬縣二萬
七千二百餘石止存府倉榖一十九萬四千九百
餘石(臣)查此三府倉榖存貯充裕若各減去數萬
石雖不為少但所屬州縣巳按大中小遵
旨均勻𣲖足亦不便再加況分貯州縣有多至五六千
石至一萬石以上者今若以府榖而加貯扵州縣
是但有便扵勒買之知府使之脱身全不為後來
承接之州縣計及也再濟寧為水陸通衢兗寧道
存價未買榖除撥發各州縣買榖三十三萬一千
二百餘石該道衙門惟存原榖并剩價買榖共七
萬五千七百餘石據冊開分貯各州縣衞二萬六
百餘石止存榖五萬五千餘石雖該道衙門存榖
亦不為少但州縣各又加增數千石不等俱浮扵
原定之數且中衛原議貯榖五千石如東昌衛本
該貯榖五千石今反分貯道倉榖四千八百餘石
幾至加增一倍此實有未便者(臣)今再四思維各
州縣應貯榖石巳按大中小酌定其分貯道府之
榖數止千石以下者猶可聽其分貯竟作州縣貯
倉之榖其多至數千石及萬餘石者州縣衛實亦
不便多貯應否飭令運回或以道府現存倉榖不
少令分貯之州縣扵出陳易新時將此榖石糶價
提貯司庫俟有動用再行發買至如萊州府之掖
縣登州府之蓬萊縣皆近在同城竝無遠運之費
應仍歸府倉不得分貯屬縣亦無庸糶價觧司再
積貯本為地方至計久積難免紅腐此項監榖自
應照常平倉之例扵春月青黃不接之時存七糶
三輪年出易既扵民食有濟又於倉貯有益(臣)謹
繕摺恭
奏伏乞
聖裁批示以便欽遵另行具
題謹
奏
費金吾業經物故前項倉榖卿與東撫岳濬酌商妥協
而為之可也其一人之見原無足憑况所區畫又不合
宜耶
雍正八年五月初六日河東總督(臣)田文鏡謹
奏恭請
皇上聖安
朕安
知卿精神體氣健旺如初甚為欣慰但巳年近古稀切
勿逞力自矜扵一切處慎重愛惜為宜莫辜負諄諄訓
諭之意可也
同日又
奏為恭謝
天恩事竊(臣)接准部咨奉
上諭北河總督印務
命(臣)暫行兼管除另繕
奏本恭謝
天恩外伏念(臣)至愚極陋莫效寸長仰蒙
皇上眷顧逾格矜全僃至而頻歲以来豫東兩省咸荷
聖主昭格
天
祖錫福臣民是以年榖豐稔黃運安瀾(臣)幸際其盛藉免
隕越然每念兩省機務至重至繁(臣)雖夙夜凛惕
小心從事但智識短淺誠恐措置一有未當精神
或有未周豈惟覆餗滋譴上負
聖明抑且對影抱慚有靦面目乃蒙
皇上不以(臣)為菲薄委任日隆復
命(臣)兼管北河(臣)實益增感泣蓋此總河一官轄豫東
兩省黃運湖河堤岸工程上關
天庾之儲下繫民生之重查勘督率必湏親身来往修
防搶護尤賴指示機宜目下伏秋屆汛尤為緊要
之時我
皇上精誠默契河嶽懷柔自可保其循軌安流永慶底
定惟是總督衙門事宜勢難離署辦理如(臣)前歲
巡歴東省各房書吏帶至百十餘人各項文卷拉
載三十餘車今兼管北河奚能周歴調度隨途辦
事況(臣)扵河務機宜實未曉暢但蒙
聖恩垂鑒
命(臣)暫行兼管而且預厪
宸念恐有懷挟私怨之人作姦滋弊嚴頒
聖諭體恤周詳跪讀
温綸淚與聲墮(臣)雖草木具有微知(臣)雖犬馬矢當竭
力惟有盡攄愚誠殫兹心血以期仰報
天恩扵萬一耳所有感激微忱合先恭摺
奏謝伏乞
睿鑒謹
奏
卿勢難兼顧朕豈不知蓋因一時不得其人而然也昨
命范時繹往署河督之旨甚明卿封疆責重祗可恒居
總督任所坐理一切指授機宜耳范時繹今番若不竭
力奮勉以贖前愆則非人𩔖矣大抵扵此任自必相宜
俟其受事後試觀心行若何據實奏聞朕另有裁奪
同日又
奏為欽奉
上諭事雍正八年五月初三日(臣)准部咨奉
上諭南河總督印務關係緊要著尚書嵇曾筠前往署
理北河總督印務著田文鏡暫行兼管欽遵移咨到
(臣)除恭摺奏謝
天恩外竊惟河務重大(臣)既仰邀
恩命即當受印視事以便嵇曾筠交代起身前往新任
但查黃河北岸封邱縣所屬荆隆口地方素稱險
要近因黃流從黑堽口迤下自南而北三十餘里
大溜頂衝直注荆隆口奔騰浩瀚勢如建瓴衝塌
河崖離大堤僅五六十丈不等經河(臣)嵇曾筠親
往勘度查自黑堽口迤下起至柳園口陡崖現有
引河形勢急宜開挑導水東注可以永保無虞河
頭河尾計工長三千三百五十丈扵本年三月内
會同(臣)等
題估一面動撥河銀分委廳汛員弁興工儹挑今河
身業巳挑挖告竣惟俟汛水一至即可開放以慶
底績(臣)查引河奏效全在開放之一時指授得宜
則乘機導注享利無窮若調度偶有未合不但無
益工程而且運道民生胥受其累(臣)扵開挖引河
大槩僅得之傳述實未親身經歴不敢自信河(臣)
嵇曾筠扵開放引河則巳數經其事熟&KR0662;機宜臨
時調度&KR0662;出萬全今荆隆口引河為垂成緊要之
工必得藉其指示開放收功頃刻為久安鞏固之
計況時巳仲夏汛水尅日可至而嵇曾筠亦為開
放引河現駐工所大工未竣不能放心而去是以
(臣)與嵇曾筠面相商酌俟其開放引河之後再為
交代庶險要有可藉之人而工程無意外之虞且
此旬日之間凡有河務重大事件緊要工程竝得
就近(臣)與&KR0662;心籌酌庶接手辦理頭緒亦清(臣)因
荆隆口為自來最險之地而開放引河實千萬年
底定之工不敢不慎重其事是以冒昧
奏請
聖慈仰祈
恩允俯俟河(臣)嵇曾筠開放引河後再為接印視事伏
乞
睿鑒謹
奏
所請甚是既有緊要工程共相籌酌便多留數日亦無
不可
同日又
奏為欽奉
上諭事竊照山東兗寧道呂維炳經原任江南河(臣)孔
毓珣
題補淮徐道奉
旨俞允其兗寧道缺
命(臣)會同揀選題補嗣(臣)因呂維炳現在委勘山東江
南兩省水道請俟勘估事竣再令前赴新任仰蒙
聖恩俞允兹呂維炳扵四月二十一日勘畢回署其一
應修濬建築等工容俟河(臣)嵇曾筠再行親勘商
確定議會疏具
題呂維炳勘估已竣應遵
旨令其前赴新任將兗寧道缺揀選題補惟是兗寧一
道管轄運河千有餘里又有曹單兩縣北岸黃河
堤工并分廵地方之責員缺甚屬緊要(臣)扵兩省
道府内幾經酌選非人地不甚相宜即本任原係
要缺未便移易甚難其人惟查有山東兗州府知
府王鴻勲前任河南鄭州知州係濱河要地該員
才具幹練辦事勤敏雍正七年三月内兗州府知
府員缺奉
旨著(臣)扵河南山東兩省屬員内揀選題補(臣)因兗郡
事繁賦重兼有督率疏濬運河之責當經疏請補
授蒙
恩俞允該員任事以來感激
皇仁實心整飭努力任事若以補授兗寧道缺洵為駕
輕就熟甚有裨益(臣)與河(臣)嵇曾筠面商意見亦
俱相同但查伊父原任通州知州王友直拖欠侵
欺銀兩無可著追應在該員名下觧任追賠經山
東撫(臣)岳濬據情
奏請仰荷
皇上如天之仁從寬免其觧任其代伊父賠補銀兩亦
著豁免竝
命𫝊諭勉為良吏該員感淪肌髓圖報彌殷正宜在知
府任内黽勉效力況其由知州超陞知府甫及一
載今如以之
題補道員似屬過驟(臣)因遲回至再未敢輒行疏
題然員缺緊要此外又難其人不揣愚昧謹繕摺恭
奏仰請
聖裁如蒙
天恩俞允竝懇
頒降
諭旨以便欽遵(臣)為吏治河防起見是以逾格
奏請伏乞
睿鑒謹
奏
兗寧道一缺從前嵇曾筠曾薦托克托海以為人地相
宜今覽卿奏但云以王鴻勲補授之處與嵇曾筠面商
意見相同而竝未言及托克托海朕觀二人似屬皆可
卿等就中酌一允協者具題請旨惟期要缺得人何論
陞遷之遲速則例之合否耶日前保題之諭原料卿等
自必仍保托克托海非謂托克托海不可用而命另揀
别員也恐錯會朕意故諭及之
雍正八年五月十七日河東總督(臣)田文鏡謹
奏為引河開放成功萬年永慶底績事竊查荆隆口
地方挑挖引河計工三千三百五十丈地險工長
經(臣)
奏明俟開放引河後河(臣)嵇曾筠再赴南工正在祗
候
聖諭兹扵五月十六日據河北道朱藻禀稱河頭河尾
工程已扵本月十五日一律告竣甫完畚鍤即扵
十五日戌刻汛水陡漲二尺六寸漸至三尺有餘
與河頭崖岸相平該道即差員飛赴荆隆口禀請
河(臣)嵇曾筠協理河(臣)徐湛恩齊至河頭督率廳
營各汛員扵十六日子時乘勢開放暢流奔注頃
刻深通查河面原開寬十餘丈今已刷寬至二三
十丈不等原開深九尺一丈不等今巳刷深至二
三丈不等迨至十六日辰刻即有重載客船從新
河来往駕駛莫不共頌神速等語(臣)查河頭河尾
甫扵十五日完工而不先不後即有汛水陡至自
戌至子計汛到開放未逾三時而萬年底定之功
成扵指顧此皆由我
皇上至誠至敬昭格
天
祖神明默相垂利無窮兩河億萬蒸黎咸登袵席羣戴
皇仁所有引河開放成功緣由理合恭摺奏
聞仰慰
聖懷再引河既經開放(臣)候河(臣)嵇曾筠到省便當接
印嵇曾筠即可馳赴南工合併
奏明伏乞
睿鑒謹
奏
覽奏荆隆口引河開放成功深慰朕念
同日又
奏為據實奏懇
聖恩事竊(臣)荷蒙
恩眷高厚無比自惟竭此衰鈍仰酬萬一(臣)自病愈之
後雖飲食如常而精力未免稍弱所恃藥餌早晚
資補以時調攝但本處醫家既乏精曉之人而他
省延來者又皆名不符實是以(臣)前此抱病惟恃
按察使陳世倕開方調治曾經
奏明迨至痊愈之後陳世倕仍復時為診視迄今所
服方劑皆其加減殊有裨益但(臣)與臬司分關統
屬時常出入礙扵形跡今蒙
聖恩署理藩司事務更繁若以醫道分其身心亦有未
宜蓋以之處暫則可以之處常則不可也(臣)屢囑
陳世倕訪求良醫又復難得其人因言伊有胞弟
陳世偓者係浙江甲午科舉人現寓都門明晰醫
理臨證亦多可以邀其來豫留住(臣)署(臣)隨囑其
遣人相約兹陳世倕接到陳世偓家信云禮部侍
郎錢以塏業經將伊保舉助教現在祗候引
見等語陳世偓既係部臣保舉之員(臣)又何敢妄希延
至惟是(臣)身仰荷
聖恩顧復有加無巳屢蒙
聖諭諄至加謹調攝(臣)亦何敢不重自保護在陳世倕
深知(臣)之脈氣營衞又熟&KR0662;其弟之用藥治方可
以信任調補伏念(臣)受
恩最深無事不蒙
垂鑒不揣冒昧仰懇
聖慈俯將錢以塏保舉之助教陳世偓
賞發給(臣)俾得留扵署中長有相資診視之人則從此
犬馬不衰之年皆出
聖主恩賜之日也再陳世偓係大學士(臣)陳元龍堂姪
倘蒙
俞允竝懇
賜諭陳元龍即可令其束装赴豫合併
奏明伏乞
睿鑒謹
奏
有旨諭部令陳世偓來隨伊兄陳世倕任所學習行走
矣到豫之後可以資其診視但慮兄弟二人醫道未必
便無同異至陳世倕係奉朕旨醫卿原可明宣扵衆出
入督署亦復何礙之有其遵諭行無庸避此形迹
硃批諭旨卷一百二十六之二十
欽定四庫全書
硃批諭旨卷一百二十六之二十一
硃批田文鏡奏摺
雍正八年五月二十三日河東總督(臣)田文鏡謹
奏爲欽奉
聖訓據實覆奏事雍正八年五月二十二日據(臣)齎摺
家人回豫捧到
皇上硃批
諭旨於(臣)請以兖州府知府王鴻勲補用兖寧道缺摺
内欽奉
硃批兖寧道一缺從前嵇曾筠曾薦托克托海以為人
地相宜今覧卿奏但云以王鴻勲補授之處與嵇曾
筠面商意見相同而竝未言及托克托海朕觀二人
似屬皆可卿等就中酌一允協者具題請旨但期要
缺得人何論陞遷之遲速則例之合否耶日前保題
之諭原料卿等自必仍保托克托海非謂托克托海
不可用而命另揀别員也恐錯會朕意故諭及之欽
此(臣)查山東兖寧道缺與河南管河道缺先後俱
奉
諭旨命(臣)會同河(臣)嵇曾筠揀選題補(臣)因兗寧一道
不但管轄黃運堤工并有分廵地方之責必湏諳
&KR0662;河防而又曉暢吏治者乃克勝任兗州府知府
王鴻勲久扵河工曾任鄭州濱河要地歴陞知府
才識幹練其扵山東兖寧道缺可稱駕輕就熟至
河南管河道缺專理河務無地方之責托克托海
在豫日久熟練河工辦事勤敏其扵河南管河道
缺亦為駕輕就熟(臣)與嵇曾筠數次面議相同是
以擬將王鴻勲請補兗寧道托克托海請補管河
道其嵇曾筠摺薦托克托海可為兖寧道之處竝
未向(臣)言及所以(臣)
奏請王鴻勲補用兗寧道摺内未將托克托海敘入
聲明今蒙
聖諭命(臣)二人酌一相宜者具題請
旨但托克托海(臣)等已經會同具
題請補河南管河道缺在案其兖寧道缺王鴻勲洵
為人地相宜謹將原委僃細
奏明可否將托克托海補授河南管河道將王鴻勲
補授山東兖寧道伏候
聖裁除遵
旨具
題外為此繕摺請
旨謹
奏
如此可謂人缺各得其宜矣
同日又
奏為
聖恩之垂念彌深(臣)心之感激難巳欽奉
聖訓謹再據實覆奏事竊(臣)前奏恭請
皇上聖安摺内欽奉
硃批朕安知卿精神體氣健旺如初甚為欣慰但巳年
近古稀切勿逞力自矜扵一切處慎重愛惜為宜莫
辜負諄諄訓諭之意可也欽此(臣)伏讀
聖諭恭聞
聖躬乾健
景福日隆犬馬下懷欣忭無既至(臣)過蒙
眷顧
天語春温仰承
訓旨感激涕零竊(臣)以去冬不自慎重感冒風寒上厪
宸念
君父篤愛之懷有加無巳(臣)每切不安撫心自疚是以
恪遵
聖訓加謹調護春後漸次痊愈而精神體氣均得復初
兹復蒙我
皇上鴻慈垂注
訓諭叮嚀雖慈親之扵愛子無以喻其懇摯(臣)何人斯
仰邀
顧復至扵此極在(臣)有生之年&KR0662;為報
恩之日敢不欽凛
聖諭一切惜養庶藉衰鈍之軀少效駑駘之力但(臣)左
腮頬上素有舊疾近今三四年來每春輒患腫痛
即從腮内出膿數日旋愈率以為常今春亦復腫
發却扵頰外出膿其出膿之所尚有小孔未經收
口忌風射入(臣)倍加謹慎前因疾同疥癬未敢瑣
瑣奏
聞惟是
天恩深渥淪浹肌髓(臣)現延有外科加意療治今巳將
次平復至(臣)之身體較之昔年稍弱實巳别無他
恙相應據實具奏仰慰
聖念伏乞
睿鑒為此繕摺恭謝
天恩謹
奏
卿體無恙朕懷深慰惟宜加意調攝凡為封疆大吏者
當思此身上為國家宣力下為蒸黎造福愛惜保護凡
百酌量精神而動不至勞乏致疾方謂能遵朕訓汝其
謹誌毋違
雍正八年六月初八日河東總督(臣)田文鏡謹
奏為恭報豫省雨澤日期仰祈
睿鑒事竊查豫省五月十四十五十六十七等日節次
得雨分寸透足情形經(臣)恭摺奏
聞兹查開封府屬地方扵六月初二日未時至申時得
雨四寸初三日未時又得雨四寸而各屬州縣亦
扵六月初二三四等日各得雨三四五寸不等四
處調勻沾被所有高糧榖黍棉花芝麻雜豆等項
均各滋盛非常民間欣望有秋謹將得雨日期分
寸恭摺奏
聞仰慰
聖懷再山東各屬州縣有報扵五月十四十五等日得
雨四五六七寸者有報扵五月十六十七十八等
日得雨七八九寸以至四野透足不等者合併
奏明伏乞
睿鑒謹
奏
節序巳屆季夏正當大雨時行之際惟恐過多耳何湏
奏報沾足
同日又
奏為欽奉
上諭事竊(臣)接准部咨奉
上諭福建廵撫員缺著河南布政使趙國麟補授河南
布政使員缺著河南按察使陳世倕署理河南按察
使印務著田文鏡委員署理欽此(臣)隨轉飭欽遵兹
查趙國麟扵本年五月十七日卸事其布政使印
務陳世倕當即接受署理訖該員補授按察甫經
一載今復仰荷
天恩簡署藩篆陳世倕感激
聖慈彌矢圖報(臣)益策勵有加務令殫誠盡職上副
隆眷至所遺按察使印務(臣)查豫省所屬道員内如河
北道朱藻目下伏秋屆汛一切河工堤岸正資督
率稽察未可刻離南汝道董自超所轄地方界連
江楚近因汝寧守費謙流丁憂離任現又委其兼
攝府事彈壓緊要亦不便調赴會城惟查開歸道
張建德監兑漕運為期尚早該道又駐劄在省隨
就近委令兼署所有河南按察使印務(臣)謹遵
旨委員署理緣由理合恭摺
奏明再趙國麟忠厚謙謹(臣)甚愛之敬之惟辦事尚
欠閱歴不能裁決&KR0662;當(臣)見其虚心善受隨事詳
明指導期與精進今蒙
恩簡任廵撫(臣)念福建為濱海要地習俗刁悍兵民狡
黠綏輯為難(臣)昔佐縣閩中最所深&KR0662;趙國麟雖
自閩藩調任風土情形諒亦略諳惟廵撫職任封
疆振綱挈領肅清吏治贊畫軍戎更非藩司可比
趙國麟誠樸和平安靜有餘而風力經濟尚覺未
逮是以臨行之際(臣)諄諄勉以嚴明自持整飭為
務甄察屬員懲戢姦暴寬嚴互濟冀得上副
聖明委任之重(臣)緣受
恩深厚圖報時殷不但本省屬吏訓勵最切每遇各員
遷陞别省(臣)扵其地方事宜苟有所知必為僃述
原委確指利弊總期吏治民生均有裨益以無負
聖恩兹趙國麟已扵六月初二日自豫起程赴濟寧州
候
旨(臣)謹一併
奏明伏乞
睿鑒謹
奏
覽奏知道了命趙國麟莅任閩撫實係不得巳之舉朕
求賢若渴苦衷向誰告耶
通政使革職從寬留任(臣)留保謹
奏(臣)閱邸抄見因四川道員職守不專
皇上特頒諭旨令嗣後將所轄州縣命盜錢糧各案
俱由道員申轉以專職守(臣)查山東有濟東道
轄濟東二府直隷泰濱武高濮五州登萊青道
轄登萊青三府直隷莒州一州兗寧道轄兖州
一府直隸東平曹沂三州凡所轄州縣之命盜
錢糧各案俱直達兩司竝不由道審理申轉亦
與四川無異再聞各省中道員亦多有不由其
審理申轉事同一例應請
敕下各省督撫畫一遵行以專職守伏祈
皇上聖鑒(臣)謹奏
聞
留保條奏之摺發來卿看其是否之處酌議奏聞
同日又
奏為覆奏事雍正八年五月十五日據(臣)齎摺家人
回豫恭捧
皇上發下通政使(臣)留保條奏一摺奉有
硃批(臣)欽遵查得守廵各道職任監司所屬州縣刑名
錢榖案件若止詳藩臬而不申報道員則道員扵
地方事宜無案可據雖有統屬之名竝無稽督之
實殊非設官本意伏讀
上諭令四川各州縣案件俱由各道申轉所以飭吏治
而重職守者
聖明固巳無微不照也向來東省州縣命盜錢糧等案
除分報撫(臣)及(臣)衙門并布按二司外仍申報該
管道員至事關糧務鹽務驛站河工之參案則各
由專管道員會同藩臬司審轉是東省州縣各案
原係申報道員隨事可以查察非如川省州縣全
不由道申轉毫無關涉者可比惟是各省命盜等
案州縣止申報道員而不觧道審轉者誠以藩臬
兩司為通省錢榖刑名總滙故定例錢榖由藩司
審轉刑名由臬司審轉而各道分守分廵但令稽
察督催而不與以審轉之權其經畫定制之初良
有以也在藩臬雖云總滙然錢穀刑名各專其責
今若以州縣錢穀刑名案件俱令各道審轉縱所
轄非係通省而本任專管之外加以錢穀刑名任
兼藩臬之事即有肆應之才恐亦日不暇給况承
審案件多一衙門則多需時日多一審轉又多增
案牘上下申移頭緒愈繁且人犯多拖累之苦觧
役多守候之艱而各道盤查廵歴或差委公出亦
不能常在署中觧到人犯未能即審押禁等待益
慮疎虞滋弊道員向無承審之責招案多未練達
姦胥或因之而舞弊刁犯或藉此而狡展輾轉稽
延非徒無益伏思命盜錢糧歴經州縣府司逐層
研審方觧督撫再加親鞫成讞可謂詳且慎矣似
不必復令道員審轉多經一手故各省州縣命盜
錢糧率不由道審轉此亦勢使然也(臣)試論東省
道員内如濟東一道通省驛站馬匹錢糧是其綜
核登萊青道整飭海疆全資廵歴兖寧道管轄黃
運河工千有餘里疏築修防事尤繁劇即豫省道
員内如管河道任重宣防開歸道辦理漕務兼管
通省驛鹽河北南汝兩道或兼吏治河防或任分
廵彈壓其扵所屬命盜錢糧東豫兩省道員竝難
責其審轉再(臣)恭繹
上諭四川州縣案件俱令由道申轉竝未有令道審轉
之
諭旨而東省各屬案件現皆申報道員豫省亦然是職
守竝無不專所有留保請將州縣命盜錢糧由道
審轉之處似無庸置議(臣)謹據實覆
奏是否有當伏乞
皇上睿鑒謹
奏
分剖甚屬明悉可即繕疏具題俾直省各督撫咸知卿
有此議也
同日又
奏為郡守才不勝任據實
奏明仰請
睿鑒事竊查東省萊州府知府王榮賜前任河南新鄉
縣令(臣)因該員為人誠實辦事勤慎經(臣)
題補陕州知州送部引
見奉
旨俞允該員扵雍正七年正月内到任陕州即扵本年
五月内奉
旨補授萊州府知府(臣)扵其赴任時又面加訓勵王榮
賜感激
聖恩亦自言力圖報效及其到任以後(臣)察知辦理郡
務竭蹶不遑(臣)因其初為知府民情庶政或未熟
悉復隨事訓飭不憚諄諭切指該員雖深自奮勉
向上無如限扵才智迄今一載未見整飭之效甚
覺勉強(臣)恐所聞未確又復致詢撫(臣)岳濬亦言
該守人雖樸實稽其政務接其言論誠難勝任等
語(臣)思萊郡海疆(臣)等既察知王榮賜難勝斯任
何敢因循貽誤但王榮賜居官尚屬謹飭可否遵
照甄别知府之
上諭請將王榮賜以在京部屬改補所遺萊州府員缺
仰懇
聖慈另簡能員補授庶邊海要郡整飭得人倘蒙
恩允(臣)與撫(臣)岳濬再當合詞具
題至東省登青二府亦屬濱海地方其署登州府知
府姚庭槐經(臣)由膠州牧
題請署理登郡試看勝任再請實授兹查該員到任
未久雖無循卓出人之政亦無曠廢職守之愆尚
湏再為試看青州府知府廣夀經(臣)由汝陽令欽
遵
諭旨扵豫東兩省人員内不拘資格
題補青守到任以來雖辦事盡心才稱其缺但氣質
稍粗舉動未能&KR0662;恊亦湏化誨涵養此二員者容
(臣)與撫(臣)岳濬不時察查覘其後效另行據實奏
聞合併
奏明伏乞
睿鑒謹
奏
所奏皆是此萊郡一缺卿意中有勝任之人否
雍正八年六月二十二日河東總督(臣)田文鏡謹
奏為奏明事竊惟學政一官宣揚風化振拔人才職
守最為清要必得矢公矢慎衡校嚴明俾鑽營倖
進之徒無以施技逞姦則内外肅清諸弊可杜兹
查河南學(臣)吳應棻今巳歴試彰衛懷開四府(臣)
見其衡文課士一秉至公實心殫力扵廪結則挨
保之外增用認保互相覺察扵考校則飭拏鎗手
密加廵緝以防傳遞扵文童則屢加覆試詳審筆
跡扵武場則合觀技藝細加甄取凡其錄進擯斥
&KR0662;皆精當不爽尤能督率提調送考等官謹凛襄
事綜理周密無可窺伺夤緣是以士論輿情翕然
稱頌至其體度峻整裁事和平更為寬嚴&KR0662;協(臣)
與學臣同事地方資其整齊化導共勷
聖治(臣)既察知吳應棻政績卓著理合據實奏
聞再查東省學(臣)蒋蔚勤慎明白共劣生積欠錢糧竝
自來多事者訪實即行黜革考察教官尤無姑容
一切學政士習均能循分整飭相應一併
奏明伏乞
睿鑒謹
奏
覽奏俱&KR0662;但吳應棻平素非如此人也品行多屬不妥
似流入鑽營奔競之習近年以來始覺奮志改勉朕向
知其底裏今心行果否如一久暫有無異同卿再留意
驗視具奏以聞
同日又
奏為奏明程家寨工程危險并搶護平穩緣由仰祈
睿鑒事竊查祥符縣南岸程家寨月堤地勢窪下大河
水趨南岸原屬險要經前河(臣)嵇曾筠
題估邁埽加鑲在案時屆伏汛又值大雨時行該工
扵六月十四日驟長水三尺八寸全河大溜盡注
該工埽外水深三丈一二尺不等堤埽蟄陷(臣)飛
飭署開封府知府劉永錫上南河同知陳儀下埽
搶救竝調河營僃弁及别汛兵夫埽手齊集保護
并差(臣)標把總及在省試用效力人員咸赴工所
以僃委用緣十五六七等日河水日長共計五尺
五寸勢湧溜急新舊埽箇漸次漂走堤外水深四
五丈不等巨浪洪濤奔騰衝激難以下埽惟有急
加裏戧以為後衞隨扵十七日面委署布政使陳
世倕多帶錢文赴工分發買土適河北道朱藻至
省(臣)因其平日熟練工程辦事竭力隨又面授機
宜委令協辦朱藻到工即將員弁分𣲖執事不辭
勞怨晝夜嚴督夫役儹築防護(臣)扵二十日親赴
該工查看督率自十八日起至二十日辰刻水巳
消落三尺查險工八十餘丈之内舊堤全刷者止
十餘丈汕去十分之六者六十餘丈其新築裏戧
現今寬有六七丈不等高與舊堤相等人夫共有
七千餘名晝夜趕築加幫高厚而堤外之水止深
一丈六七尺護崖埽箇俱巳下齊現在疾儹簽加
大樁粗纜工程可保平穩其善後事宜(臣)細加斟
酌并搶修工料另疏具
題外所有程家寨工程危險及搶護平穩情形理合
恭摺奏
聞此外黃運兩河工程伏汛將過均屬平穩合併
奏明恭慰
聖懷(臣)因該工水勢平緩裏戧外埽均巳指示趕辦復
嚴諭在工大小員弁分督兵夫星夜儹修完固(臣)
即扵二十一日回署辦事再管河道員缺前奉
諭旨令(臣)與前河(臣)嵇曾筠揀選
題補(臣)等因上南河同知托克托海在工年久熟&KR0662;
河務而又時屆伏汛不便乏員隨一面委護道篆
一面
題請實授(臣)以托克托海必當殫心竭力奮往向前
豈期扵此等要工不思急為搶護反因朱藻到工
心懷嫉妬退縮不前查托克托海自十六日到工
之後曾具一禀到(臣)第言水勢汹湧竝不言及在
彼如何搶護如何督率(臣)巳疑其不&KR0662;心經理隨
委署按察司鹽驛道張建德赴工查看托克托海
竟隨協理河(臣)范時繹安坐一旁張建德差人邀
伊看工不至隨又詣其坐處云工程何等危險如
何在此閒坐托克托海答云我在此看守裹頭埽
又云沒見朱藻分𣲖單子張建德隨將分𣲖單子
交給托克托海插入靴内仍然端坐不動張建德
見其玩工形状因云護道在此陪坐我看工去了
范時繹隨云我們也同去看看未幾托克托海又
回原處安坐總之督率稽察搶理之事托克托海
絶不在意至在工夫役托克托海亦不約束查察
其有乘晚逸去者竟置不問經朱藻將一夫頭責
懲夫役始凛然不敢偷閒(臣)查該工危險異常職
事員弁人役猶知凛惕上緊而托克托海獨不以
險工為念一味妬才嫉能挾私廢公若不嚴行參
究則在工人員無所懲勸(臣)是以繕疏
題參不敢自避保題失當之咎而稍為劣員回護也
至協理河(臣)范時繹奉
旨令其防汛稽察(臣)扵初見之時聽其言論似屬明白
私心竊喜謂可助(臣)不逮今值此險工未見有督
率之方稽察之明如玩工之托克托海連日侍坐
其旁而不知督責其才識巳大槩可見矣(臣)蒙
皇上恩遇至深委任至重(臣)不敢不據實一併奏
聞統祈
睿鑒為此謹
奏
據實糾參一無回護朕深為嘉與托克托海如此玩誤
工程實屬大奇所以云小人之心不可以常情測度也
題夲到日另有諭旨
同日又
奏為奏明事竊(臣)所住衙署最後一院有樓房七間
東西廂樓各三間(臣)因此樓閒曠無人居住遂扵
樓後供設家堂香火早晚掃除之外即將院門扄
鑰兹扵六月十七日早家人換點香燭將所用火
煤紙不知誤遺何處未及查看鎖門而出及至飯
後忽見樓房煙起啓門入視火巳燃上頂槅忩櫺
其梁柱年久枯燥見火即燃頃刻之間樓頂塌下
遂將火勢壓住惟東廂樓為火燄所射亦即塌下
所幸是時無風兵役各攜救火器具協同家人登
時撲滅附近之西廂樓并兩耳房俱未延燒至(臣)
所住正房及堆貯文卷處所相距更遠竝無燬失
此雖(臣)之家人不戒實(臣)供職多愆以致火災示
警然樓房高敞當火起之初樓頂立即塌下不致
火𦦨遠及湏臾即熄則又仰賴我
皇上福庇所賜(臣)惟有省躬思過益加凛惕夙夜不懈
而巳所有(臣)署失火情由理合據實奏
聞因所燒係數間空房竝無燬失文卷未敢具本題報
合併
奏明謹
奏
此等事何必具本題報據云火災示警等語朕意默默
中事最難知從來聖賢之所不能免者或化大為小亦
未可定惟扵方寸間切毋存怨天尤人之念
雍正八年七月初八日河東總督(臣)田文鏡謹
奏為河工需員甚殷仰請
聖恩簡發以僃差委事竊照黃運兩河工程均關緊要
時厪
睿念指示修防(臣)蒙
皇上殊恩
特命掌管北河印務夙夜兢兢惟有恪遵
聖訓倍加謹慎期扵河流安瀾堤岸鞏固上慰
聖懷第河道綿長事務紛繁如修守防險稽察趲督在
在需員而管河同知通判及沿河州縣又例應
題補非諳練河工不足以供任使非在工學習不能
驟至諳練今查前河(臣)嵇曾筠移送效力人員冊
開巳經取結咨部者除陸續
題補竝現在委署及告假緣事回籍外僅有二員在
工其餘未經咨部取結共計四十餘員現在查取
家道殷實印結其是否俱係殷實尚難懸定況皆
係州同州判縣丞主簿雜職及生監微末人員多
係到工未久扵修防事宜全然未&KR0662;止可在工學
習奔走且為數無多苦不敷用(臣)思河防重務必
湏多得人員預為學習庶臨時差委不致乏人遇
缺亦可量才委署
題補(臣)謹仰懇
聖慈敕部在扵候選候補同知通判知州知縣内
簡發十員赴北河效力雖此等人員平日未歴河干河
務非其通曉但得明白勤幹之人在工學習自可
望其進益以僃差委再效力人員例應取本籍家
道殷實印結如蒙
俞允
簡發人員到工(臣)即遵例查取印結咨部留工效力合
併聲明伏乞
睿鑒謹
奏
河工效力人員候朕酌定有旨諭部
同日又
奏為恭請
簡發人員以資吏治事竊照吏治在乎得人而用人必
因其材(臣)查豫省數年以來屢蒙
皇上簡發各項人員
命(臣)酌量委署試用使地方所出員缺即可因地量材
斟酌委署實扵地方吏治均有裨益今查試用人
員或經(臣)
題署或現在委試所餘不過數員而其才情識見僅
在中平止宜扵簡小地方若緊要繁劇州縣缺出
即乏人署理是以(臣)每遇一要缺即審酌再四難
得其人至扵同知通判常多差遣公出又有陞遷
事故其所管水利糧務督捕等事亦需人署理若
令知府首縣護理未免不能兼顧(臣)謹仰懇
聖慈扵在京候補候選同知通判知州知縣内
簡發二十員到豫俾(臣)得就中酌選量才委署不致臨
期乏人可收臂指之用如内有才猷敏練識見老
成試有成效者(臣)又可扵應題要缺酌量
題補(臣)仰體
皇上慎重地方造就人材至意謹繕摺
奏請伏乞
睿鑒謹
奏
亦候酌定有旨
同日又
奏為程家寨工程穩固再行
奏明仰慰
聖懷事竊照祥符縣南岸程家寨前因汛水驟長大溜
直射漂汕堤埽隨經(臣)將工程危險及搶護情形
恭摺奏
聞今查該工自六月十八日起水勢漸次消落又對岸
切去灘嘴四百餘丈溜歸中泓隨督率人夫晝夜
儹築裏戧今巳一律完固堤外又下護崖埽及沉
水大埽密簽長樁倍加粗纜儹做堅實今險下移
復扵下首加裏戧鑲防風以資捍禦而該工西首
又得迴溜之勢水緩沙停逐漸淤成嫩灘全將埽
壩包裹查七月初六日探量得頭壩水深僅四寸
六寸不等中壩水深五寸下壩水深七寸伏查該
工前此北高南低勢如建瓴埽外水深四五丈不
等洪濤衝激危險無比今竟大溜北趨埽外淤出
嫩灘再遲數日即可淤平似此危險呼吸之勢轉
為至平極穩之工皆由我
皇上至誠感格
天
祖
河神默佑因而化險為平如此神速然(臣)不敢以工
程巳幸平穩稍為懈怠惟嚴督在工人員更加謹
慎將南北兩岸堤埽各工先事綢繆務期鞏固再
山東運河自六月十五日起至二十六七風雨交
作宣洩不及濟寧嘉祥鉅野魚臺汶上等處湖河
亦有漫溢今幸天氣晴霽水漸消落(臣)巳飛飭道
廳等官上緊修堵并將縴道墊妥務使回空糧艘
遄行無礙其一切應修工程及動用存庫盈餘夫
錢之處容(臣)確核另
奏合併聲明伏乞
睿鑒謹
奏
當兹雨水過盛之際概宜加詳加慎為之
雍正八年七月十五日河東總督(臣)田文鏡謹
奏為彙奏東省被水州縣并陳賑恤事宜仰祈
睿鑒事竊照兖州府屬之滋陽濟寧曲阜魚臺金鄉汶
上曹州屬之嘉祥鉅野等八州縣扵六月二十四
五六七等日連得大雨又汶泗二河水勢漲溢民
間房屋以及窪地田禾不免被淹坍損俱經(臣)據
報飭司委查隨恭摺奏
聞今續據濟南府屬之歴城長山章丘淄川齊東新城
兖州府屬之泗水嶧縣寧陽東昌府屬之聊城堂
邑朝城范縣莘縣冠縣青州府屬之樂安臨淄直
隸沂州東平州并州屬之東阿直隸泰安州并州
屬之新泰萊蕪直隷莒州屬之蒙隂東平所等二
十四州縣一所各報稱本年六月二十一至二十
六七等日風雨交作山水陡發河水驟長平地水
深數尺傍山臨河處所并窪下地方房屋多有倒
塌田禾不免被淹除飛飭山東布政司委員確勘
其被水情形聽撫(臣)岳濬
題報外(臣)查東省濟寧等州縣連朝大雨雖日期間
有先後參差總在此旬日之内以致山水河水竝
發一時容洩不及是以山隈水涯及低窪地方水
勢漫溢田禾難免被淹而民間又多係草房土墻
本不堅固所以易被坍損然此雨水過多皆(臣)奉
職多愆
上天示儆(臣)據報之下不勝悚惶惕懼伏思
皇上愛養黎元無所不至雍正三年山東雨水偶多上
厪
聖念特頒
諭旨詳察生計蕭條升斗無資以及田地被淹不得收
穫房廬倒塌不安厥居者一面賑恤等因欽遵在案
其時被水窮民咸沐
皇恩不致一夫失所今濟寧等州縣被水村莊不無資
生無策之窮民可否將生計蕭條升斗無資以及
田地被淹不得收穫房屋倒塌不安厥居者動用
存倉榖石賑濟大口每月給榖三斗小口每月給
榖一斗五升各給兩箇月口糧貧民可不致有乏
食之虞再其中或有極貧之人雖給以倉榖餬口
有資而無力修理房屋棲身無所可否扵藩庫充
公銀内每戶酌給銀一兩五錢以為修理房屋之
費則被水窮民咸得安居粒食共戴浩蕩之
皇仁於無既矣如蒙
皇上俞允(臣)即檄飭藩司并令該管道府督同地方官
實心詳察給散務期
皇恩下究民沾實惠此(臣)愚昧之見應否如此辦理伏
候
聖裁再運河水勢(臣)委官查勘現今巳經消落(臣)嚴飭
道廳汛員修補縴道不悞糧艘回空黃河兩岸工
程甚屬平穩豫省秋禾高粱早榖早黍現在刈穫
恐厪
聖懷合併奏
聞謹
奏
所奏是即照議作速辦理仍另有諭旨今歲直隷各省
被水處甚多非止山左此數州縣皆緣朕躬偶失調攝
不能克盡孜孜勤敬之道而又悲痛吾弟怡親王溘逝
未免有傷
天和之所致實朕之咎非卿等之過也至若卿等扵臨民
莅政之際有無寬猛失宜緩急不當亦自應&KR0662;心體究
我君臣期共修省以感格
天心而巳
雍正八年七月二十五日河東總督(臣)田文鏡謹
奏為敬推
皇仁奏請
睿鑒事雍正八年七月二十二日(臣)接准戶部咨文因
江南河(臣)嵇曾筠奏報黃運兩河水勢情形欽奉
上諭將邳州宿遷桃源等處
恩賜賑濟又因山東發水之處民間田舍亦被損傷
特命撫(臣)岳濬遴選賢能官員查勘動支庫銀速行賑
濟并應行蠲免錢糧之處確查奏
聞等因(臣)查東省州縣夏秋之間連降大雨山水河水
一時竝發容洩不及至有漫溢(臣)陸續據報隨經
兩次恭摺具
奏乃(臣)
奏摺未到之前巳蒙
聖明遠照
綸綍飛頒(臣)跪讀之下既慶萬姓沾沐
皇恩之大又愧微(臣)聞知
奏報之遲隨即移咨山東撫(臣)岳濬并飛行山東布
政使孫國璽欽遵速行在案今查山東被水州縣
除(臣)前此
奏明外又續據濟南府屬之齊河濟陽青城肥城鄒
平兖州府屬之鄆城城武鄒縣濟寧衛東昌府屬
之館陶邱縣清平東昌衛青州府屬之益都高苑
博興夀光諸城臨朐萊州府屬之昌邑濰縣高密
直隸泰安州屬之長清直隸武定州濱州并州屬
之蒲臺霑化直隸曹州并州屬之曹縣直隸沂州
屬之費縣郯城直隸東平州之平隂夀張直隸濮
州并州屬之觀城直隸高唐州并州屬之禹城直
隸莒州并州屬之日照沂水等三十八州縣二衛
各申報被水情形到(臣)計前後共七十州縣三衛
所(臣)思該州縣衛所各呈報被水雖其中自有輕
重不等而一州一縣之内其村莊亦各有高下之
殊然現在委員查勘所有新舊錢糧似應暫緩催
徵統俟查確之日分别應免應徵奏
聞請
旨至被水較重之州縣衛所確查實在窮民遵
旨賑濟其被水稍次之州縣查明酌借倉榖其被水較
輕之州縣將存倉榖石暫行出糶以平市價如此
則民力可舒民食有資數十州縣黎庶咸沐浩蕩
之
天恩扵無既矣(臣)敬推
皇仁不揣冒昧一面札商撫(臣)岳濬斟酌料理具
奏務體
聖心使被災窮黎均沾實惠不致一夫失所以仰副我
皇上保民若赤之至意(臣)謹繕摺奏
聞伏乞
聖鑒謹
奏
巳有諭旨矣
雍正八年八月初四日河東總督(臣)田文鏡謹
奏為敬陳黃運兩河工程仰祈
睿鑒事竊(臣)猥以菲材荷蒙
聖恩掌管北河河道總督印務奉
命以來惟有凛遵
聖訓敬謹從事兹查豫省南北兩岸險要工程(臣)巳嚴
飭道廳等官相機料理加意防守現在堤埽各工
俱保護平穩惟舊日大堤尚有卑薄之處前雍正
三年奉
旨增卑培薄彼時因尚非險要暫緩加幫今連年伏秋
汛漲堤外漸次淤高堤身漸覺卑矮必湏急為增
修與前此增卑培薄之工一律高寬則汛至無虞
(臣)現飭管河河北兩道擇其應修者親勘確估俟
估報到日(臣)一面具
題一面動帑興修務扵來歲桃汛前完工以資捍禦
再東省運河前因水勢漲漫縴道多有殘缺糧艘
正在回空刻不容緩(臣)即飛飭兗寧道王鴻勲動
支庫貯節省夫價速為分發修墊使回空無阻經
(臣)恭摺奏
聞(臣)思運河為糧艘經行要道不可不&KR0662;心經理今雖
巳修殘補缺不誤回空然其間有先經
題估而詳報尚被水佔難以興工者亦有續請興修
雖據估報尚應確勘者均宜相度形勢斟酌機宜
分别應緩應修次第舉行為一勞永逸之計(臣)巳
遴委在豫熟諳河務之員前往東省通行查勘俟
該員回日(臣)擇其緊要之工再飭兗寧道王鴻勲
覆勘確估具
題請
旨總之(臣)受
恩深重固不敢不嚴加稽察杜屬員之捏冒侵肥亦不
敢因循苟簡致工程之臨事周章但(臣)智識淺陋
恐措施未當謹先繕摺具
奏伏乞
皇上聖鑒訓示遵行為此謹
奏
區畫巳屬合宜無庸再訓
同日又
奏為遵
旨覆奏事雍正八年六月二十三日接准部咨内開欽
奉
上諭歸德營參將員缺著禄鼎坤補授賞銀一萬兩令
其帶往河南為伊置産搬家及往來盤費之用欽此
又扵本年七月十一日接署兵部尚書(臣)三泰左
侍郎(臣)永夀等字内開奉
旨爾等寄字與田文鏡將錄鼎坤交與田文鏡留心教
導伊若在河南置産著田文鏡委員代伊料理欽此
仰見我
皇上以天地覆載之心弘造就生成之德懷柔竝至教
養兼施(臣)欽遵
諭旨將一切營伍事宜&KR0662;向禄鼎坤面加教導又敬宣
皇上豢養優待之
天恩及代為料理置産委曲周詳之
聖意禄鼎坤感激
皇恩喜出望外其置産之處(臣)現委歸德府知府萬國
宣就近料理務期妥協至禄鼎坤業扵七月二十
五日到歸德營參將任(臣)復諭調任參將孫弘將
營伍情形及該將在彼整理之處一一告知(臣)仍
當留心隨時教導所有禄鼎坤到豫及委員料理
置産緣由理合繕摺覆
奏伏乞
睿鑒謹
奏
據奏禄鼎坤巳抵參將任知道了料理甚好
同日又
奏為覆奏
聖訓事雍正八年七月二十五日(臣)齎摺家人捧回(臣)
奏程家寨工程穩固摺内奉有
硃批(臣)伏查黃運兩河關係運道民生時厪
睿念(臣)蒙
聖恩委任&KR0662;心料理隨時調度巳將委員查勘并請動
用節省夫役銀兩修築東省運河縴道緣由恭摺
具
奏現今白露巳過汛水自此漸應消落各處工程俱
報平穩(臣)惟有欽遵
聖訓倍知詳慎督飭在工大小員弁謹小慎微極力修
防務期堤工鞏固以仰副我
皇上殷殷教誨之
聖意所有奉到原摺理合恭繳謹
奏
覽奏汛水漸消工程平穩朕心深慰
雍正八年九月初一日河東總督(臣)田文鏡謹
奏為兩省河務重大敬遴協理之員仰請
聖裁事竊惟黃運兩河攸關運道民生我
皇上時厪
睿念指示修防績底平成(臣)蒙
聖恩掌管北河河道總督印務敢不殫精竭慮敬謹從
事以仰副我
皇上任使之
聖意惟是修防之法全在未雨綢繆而相機經理尤湏
親閱情形(臣)職守封圻未能遍歴各工往來查看
誠恐先後緩急調度失宜必得一熟&KR0662;河務有才
有識可以深信之員與(臣)相助為理不必(臣)親自
到工一如(臣)之身歴其地平險宛在心目方可斟
酌機宜次第料理庶扵河工有裨(臣)查河北道朱
藻才幹明敏洞曉河務身任勞怨毫無瞻顧事前
識平險之機臨事得調度之法凡修理工程動用
錢糧無不嚴查確核帑無浮冒工早完固即如雍
正八年三月内荆隆口估挑引河一案該道寢食
工所督率員弁兵夫晝夜儹挑扵三月二十二日
興工五月十五日告竣是日汛水即至立時開放
頃刻成河又如六月内祥符縣南岸程家寨月堤
汛水驟長全河大溜盡注該工新舊埽箇漂走堤
岸坍卸危險異常(臣)面授機宜委令該道赴工協
辦該道即一身兼任分𣲖執事同署開封府知府
劉永錫等嚴督員弁兵夫儹築裏戧又以北岸暗
灘突出逼溜南射委員帶領兵夫切去灘嘴幸溜
走中泓戧堤築起埽外淤成嫩灘工程穩固又該
工東首舊堤扵六月二十三日四更時廵堤官兵
禀報大漏一處孔穴如桌面寬大河水噴激堤外
勢甚汹湧危在呼吸在工員弁兵役莫不驚惶無
措該道正在督築裏戧聞之飛奔至前站立漏孔
處所挺然不動急呼家人兵役飛持隨帶綿衣綿
被并令各夫擡土填塞其時在工夫役見該道履
險如平咸奮勇爭先一擁而至隨將漏孔填塞得
免潰決凡此化險為平功成神速固皆仰賴我
皇上至誠至敬感格
天
祖
河神默祐所致而朱藻扵此數事亦見其有膽有識
不辭勞瘁若以之助(臣)辦理實扵兩省河工大有
禆益(臣)受
恩至深感
恩至切日夜思維無可仰報惟此以人事
君之誠拳拳扵中是以不揣冒昧恭摺具
奏可否將朱藻
特賜加銜協理河務
鴻恩出自
聖裁再前此辦理程家寨險工各員弁著有勞績者容
(臣)另摺奏
聞外所有河務重大敬遴協理之員理合據實繕摺奏
請仰祈
睿鑒謹
奏
據奏以朱藻加銜協理北河所見是候另旨諭部
雍正八年九月初四日河東總督(臣)田文鏡謹
奏為奏明東省賑濟事宜仰祈
睿鑒事竊照東省被水州縣屢奉
恩旨賑恤令(臣)等斟酌料理仰見我
皇上軫念黎元不使一夫失所之至意(臣)前因被水州
縣有報稱房屋倒塌者誠恐其中有極貧之人雖
給以倉榖餬口而無力葺屋棲身無所是以仰請
皇上格外天恩每戶給銀一兩五錢以為葺屋之費荷
蒙
聖恩俞允在案今扵九月初一日接到部咨内開撫(臣)
岳濬奏稱確勘成災者約有六十餘處每處災民
多者二萬餘戶少者亦有萬餘戶房屋倒塌十居
六七若概以每戶一兩五錢散給統計所需不下
百萬兩之多應分為上中下三等極貧者每戶給
銀一兩五錢次則減為一兩再次則減為五錢核
實酌散無不均不徧之弊等語(臣)查報水各州縣
其成災不成災之處雖尚未據布政司取結詳報
然陸續接閱各道府州縣來禀并面詢因公往來
員弁及差往查看之員大概不致有成災六十餘
處之多而成災之中又有輕重不等每處災民亦
多寡不一(臣)現據鹽法道楊弘俊禀稱查過德平
災民七百餘戶商河五百餘戶即此可見各州縣
被災實在窮民不皆一二萬戶之多撫臣所奏每
處災民一二萬之語乃未經查實僅據州縣之率
報而約略言之也至各處倒塌房屋亦非一概十
居六七而倒屋之家更非盡皆無力貧民前據督
糧道徐聚倫禀稱如所塌係租住之房則與住者
無涉房主既能賃房其家不貧可知何庸議賞或
房共七八間而倒三四間房共五六間而倒兩三
間房共三四間而倒一間儘可棲身何庸議賞又
如倒塌房屋本戶現經修蓋不致棲身無所以及
紳衿富戶與有生理者是皆有力之家何庸議賞
(臣)見其查察精細分晰明白隨將所禀辦理之處
飛札各道府州一體實心辦理在案(臣)思賑濟原
以恤貧非以繼富況此項葺屋之費尤為我
皇上恩外之恩但當使貧者一夫不遺原不必令富者
盡人徧及其應給葺屋之費惟最重之郯城沂州
等數處或有數千戶其餘不過千餘戶及數百戶
而止以一兩五錢計算約略不過賞銀八九萬兩
今撫臣欲行徧給而將凡係倒屋之家分為三等
概議賑銀則需銀四五十萬不止實不免失之太
濫我
皇上保民若赤一聞東省被水即
沛恩綸發帑發粟并將例不蠲免之漕糧
特予免徵固不惜此數十萬帑金但以賑濟之
洪恩而濫及扵有力之富戶(臣)竊以為措施未當也至
撫臣賑榖議内以高地有收窪地有穗可割請將
倉榖先行平糶其應賑倉榖攤作四箇月散給陸
續接濟等語更屬未協夫平糶止可及扵有錢糴
買之戶而不能及扵束手無措之人今若以前項
有可割收原不待賑之家而因此槩行緩賑致使
嗷嗷待哺之窮民不得早沾
聖澤似非所以仰體
皇仁而下恤民瘼也且貧民一家數口老弱強壮不等
若將口糧一時給領則貧民即可從長計議老弱
者安居粒食少壮者别為營運今攤作四月散給
往返領賑貧民既多守候之艱陸續給散胥役更
滋掯索之弊且散榖散票多一次即多一次之事
地方散賑之員亦不免過煩(臣)伏見
皇上遣官賑濟畿輔地方特頒
上諭將三箇月口糧通計給發此誠
聖明洞鑒
睿慮周詳今東省賑榖(臣)愚以為應照直隸通計給發
之為妥便總因撫臣誤認凡被水者俱應銀榖竝
賑故有銀分三等榖攤四月之議以致賑銀失之
太濫賑榖失之太緩查撫臣前巳令查賑道員上
貧給銀一兩次貧給銀六錢下貧給銀四錢今又
不分有力無力一槩給與葺屋之費上貧一兩五
錢次貧一兩又次貧五錢其如何為上貧如何為
中貧下貧究未分晰明白查賑之員更無所適從
且現今查造賑銀之戶止係極貧一項今既分為
上中下三等則賑銀之戶又湏另行查添矣緣撫
臣奏摺内有與(臣)商酌施行之語(臣)不敢不將前
後商酌不同之處據實
奏明惟是救災務速東省被水窮黎
恩綸屢沛而賑事迄今尚無就緒(臣)徒有勞心焦思而
遠在豫省鞭長莫及賑務重大可否仰懇
皇上天恩遣一賢能大員星馳赴東督同原查之道府
等官速為斟酌散賑俾被水窮黎均得早沐
皇恩頂感無既矣(臣)不揣冒昧一併陳
奏是否有當伏候
聖裁謹
奏
從來賑災如拯溺救焚曷容稍緩所奏是巳有旨諭部
矣
硃批諭旨卷一百二十六之二十一
欽定四庫全書
硃批諭旨卷一百二十六之二十二
硃批田文鏡奏摺
雍正八年九月二十八日河東總督(臣)田文鏡謹
奏為東省大計屆期仰請
聖恩特賜展限事竊照三年舉行
大計為察核羣吏激濁揚清之
大典(臣)蒙
天恩總督山東値今
大計之年自當矢公矢愼與撫臣詳加考察分別舉
劾以仰副我
皇上澄叙官方之
聖意但查東省因夏秋雨水稍多特奉
恩旨賑濟撫恤道府州縣以及佐貳雜職等員現在分
投查勘辦理賑務賑完即須核造册籍動關倉穀
錢糧甚為緊要其成災州縣又須將應免錢糧分
數確核查造事務紛繁而計吏
大典則該管上司凡有考核之責者又須專心辦理
未便草率今二事竝行誠恐顧此失彼所係匪細
(臣)查東省各官貪劣不職者(臣)與撫臣已不時察
參不敢稍為姑容其才識敏幹辦事實心如登州
府楊弘俊兖州府王鴻勲經(臣)遵
旨揀選先後
題補道員在案其餘各府或尚未到任或到任未久
或循分供職或現在察試至於州縣多係署事試
用及甫經到任賢否尚難遽定其有履任稍久辦
事勤愼才具可用者甫於沿河沿海及直隸州各
缺循例揀選
題補現今尚有新改直隷之東平高唐及舊設之沂
州濱州四缺因未得其人未敢輕率題補是現在
所屬尚無急應舉劾之員合無仰懇
皇上天恩將東省大計准於雍正辛亥年舉行俾司道
府等官得以專心辦理賑務則闔省官民均沐
聖恩於無既矣至屬員内如有庸劣不職者(臣)仍與撫
臣不時查參緣非例應展限(臣)未敢冐昧具
題是以繕摺恭
奏仰請
聖裁為此謹
奏
東省大計已據請諭部展限矣
同日又
奏為據實奏
聞事竊(臣)於雍正八年八月十六日接准部咨欽奉
上諭河南被水州縣之漕糧按成災分數蠲免欽此仰
見我
皇上軫念黎元恩施格外(臣)隨飛飭河南布政司糧儲
道欽遵確查辦理去後今據司道詳據各府州縣
所屬士民僉稱豫省屢沐
皇仁至高極厚如雍正七年禾稼倍收乃蒙
聖主加恩蠲免正供錢糧四十萬兩今以雨水稍多上
厪
聖念惟恐小民輸漕竭蹶
特頒恩旨按成災分數蠲免
皇恩浩蕩感激難名但今歲夏秋之交雖雨水稍多高
下地畝收成不等然實未成災不敢濫邀
恩免且未奉
恩旨之前附近縣城水次居民業將漕糧交倉遠處居
民現在陸續完交不日即可全數通完更不敢因
奉有
恩旨復行領回等情詳報到(臣臣)查豫省連歲豐收今
春二麥又稔民間家給人足雖夏秋雨水稍多而
高阜地面仍有十分九分八分不等即低窪處所
亦有七分收成實未成災且豫省士民感沐
皇上教養深恩咸知急公慕義是以今歲漕糧甫經開
徵即争先輸納及聞
恩旨蠲免不惟不敢濫邀
皇恩而且倍加感激踴躍現據各州縣紛紛運至水次
剋期交兌糧儲道張建德已於九月二十日赴衛
輝府水次監兌去訖(臣)因輿情感戴實出至誠除
恭疏具
題外理合據實奏
聞為此謹
奏
豫省民情如是急公欣悦覽焉
同日又
奏為覆奏
聖諭事雍正八年九月十九日(臣)齎摺家人捧回(臣)奏
請朱藻恊理河務摺内欽奉
硃批據奏以朱藻加銜恊理北河所見是候另旨諭部
欽此隨於九月二十四日接准部咨除欽遵轉行
外竊(臣)前因黃運兩河攸關運道民生最為重大
必得一熟悉河務之員相為恊理是以將朱藻奏
請蒙
聖恩俞允
特加僉都御史銜恊理河務朱藻聞
命之下感激
天恩失聲哽咽自必益加奮勉力圖報效至(臣)受
恩深重無可仰報惟有殫精竭慮敬謹從事現令恊理
河(臣)朱藻親往各工查勘將應修應築之處上緊
料理務期工程鞏固仰慰
聖懷所有奉到原摺理合恭繳為此謹
奏
朱藻親往各工查勘料理庶不致貽誤機宜惟應再三
勖勉令伊竭力供職
同日又
奏為奏明戴村壩工程仰祈
聖鑒事竊照東省漕河為糧艘經行要道全賴汶水濟
運而汶水又以東平州之戴村壩為關鍵利在用
其水而去其沙洩其有餘而蓄其不足是以明(臣)
宋禮先建玲瓏壩後萬恭建亂石壩潘季馴又建
滚水壩三壩接連俱僅出水三尺蓋汶水挾沙而
行上清下濁伏秋漲發水由壩面滚入鹽河歸海
無慮泛濫其沙即從玲瓏亂石壩之洞隙隨水滚
注鹽河冬春水弱則築堰滙流濟運不致淺阻是
但收汶水之利不受汶水之害其制度原屬周密
迨前河(臣)齊蘇勒因彼時乾旱之後汶水甚微不
能濟運隨將玲瓏壩洞隙堵實至雍正四年内閣
學士(臣)何國宗又議增築石壩一道計高七尺長
一百二十餘丈緊貼玲瓏亂石滚水三壩高厚堅
實滴水不洩其時雖為束水濟運起見但汶河會
泰安萊蕪等九州縣之泉水源大流長加以汛水
漲發洪濤洶湧無處宣洩漫濫四出而石工横亙
既無尾閭以洩水又無罅隙以通沙以致水漫沙
停不但瀕河地方連年被患而汶河挾沙入運日
漸淤積亦於運道有礙河(臣)嵇曾筠前曾與(臣)深
為籌慮正在計議而今歲夏秋之交雨水過多九
州縣之泉河雨水一時竝漲歸海無路奔注入運
而運河又不能容納漫溢堤岸南則濟汶魚沛一
帶北則東昌臨清等處均被水患而下游宣洩不
及上源之水正盛致將戴村壩東北民堤衝開百
餘丈直注東平淹沒田禾此雖雨水異漲人力難
施亦由石壩高厚無從宣洩之故但決口之後汶
水又盡注鹽河並不逹運及運河水勢消退劉老
口等處沙積水淺舟行艱澁(臣)隨一面飛飭動用
河庫節省夫價銀兩備料堵築決口一面多募人
夫挑沙挖淺并開放馬踏湖水濟運回空糧船始
得無誤今扵九月初三日將決口已經合龍汶水
仍全歸運河現今運河水深四五尺不等據道廳
各官稟報漕白糧船共有五千九百三十四隻今
九月十九日以前共過濟寧五千一百二十九隻
約計十月初即可全行過濟但查汶河自雍正四
年戴村加築石壩以來河沙日淤河身日淺其壩
根現已淤沙三尺若不急為籌酌將來貽誤匪細
(臣)已面致恊理河(臣)朱藻到東確加查勘細為斟
酌俟其勘明回日(臣)再會同南河(臣)嵇曾筠定議
具
奏今將戴村壩漫口堵塞及糧艘遄行不致有誤情
由理合恭摺奏
聞為此謹
奏
覽奏戴村壩決口堵塞緣由已悉如果石壩與運河有
礙急應籌酌具疏題奏候朕裁奪可也
雍正八年十月初十日河東總督(臣)田文鏡謹
奏為欽奉
上諭事雍正八年九月二十二日接准部咨欽奉
上諭著直隸山西山東河南四省督撫每省動用正項
錢糧各雇脚騾五百頭厚其雇價委員解送肅州以
為運送軍糧之用欽此當即飛行布政司欽遵
諭旨厚其雇價分投雇覓今扵九百餘頭脚騾之内選
雇五百頭照依自豫至肅客商雇價遵
旨從厚每頭給紋銀十二兩在扵司庫内動支正項銀
六千兩當官給發騾行胥役並無絲毫扣剋騾夫
等俱各踴躍歡欣争先願往其抵肅之後運糧軍
前所需雇價應聽肅州辦理軍需衙門酌量給發
(臣)已咨明内部及川陜督臣甘肅撫臣在案(臣)將
所雇騾頭分作三運次第徐行委河南府通判馬
騆為總運官又每運委吏目典史二員押送業於
十月初二初四初六等日三運騾頭俱已起程訖
再總運官通判一員酌給盤費銀八十兩押運吏
目典史六員每員酌給盤費銀五十兩共需銀三
百八十兩在雍正八年公項銀内動支除動用過
正耗銀兩容(臣)另行報銷外所有豫省遵
旨雇覓脚騾及動用銀兩并起程日期理合恭摺
奏明再東省應雇騾頭(臣)已轉行山東藩司并將豫
省辦觧之處知會撫臣在案合併聲明伏乞
睿鑒謹
奏
豫省所雇騾頭業已起程解肅知道了應題者具疏題
明應逹部者咨部存案
同日又
奏為據實奏明仰祈
睿鑒事竊照山東濟南府知府金允彝負
恩不職抑屬婪贓經(臣)
題參奉
旨革職審擬在案兹欽奉
上諭原任山東濟南府知府金允彝被參發審久未定
案聞其被參之由因與按察使唐綏祖素有嫌隙唐
綏祖捏款開送總督田文鏡督臣相隔路遠據開送
之款題參今嚴審多時皆無確據而問官迎合臬司
意欲指坐允彝之罪以實前言以致案内牽連之人
累斃三命而不能成信讞此雖傳聞之語不能定其
確實與否然外間既有此言則此案不便仍令山東
官員承審現今侍郎劉於義牧可登因查賑事差往
東省著會同廵撫岳濬將此案秉公據實審明定擬
具奏特諭欽此仰見我
皇上至聖至明至公至正不欲使一人少有屈抑一事
少留疑竇此案是非虚實應候
欽差審明具奏(臣)復何庸置喙惟是外間既有浮言(臣)
又不得不將前後情由實陳於
君父之前(臣)查金允彝蒙
聖恩由縣令超擢知府苟有人心自應感激奮勉力圖
報效豈期抵任之後乖張放縱竝不實心任事(臣)
彼時尚冀其悛改再三訓飭詎金允彝不但不知
改過併且徇私黷貨作威作福日甚一日如得受
參革濰縣知縣袁登陛賄銀四百四十兩改供翻
案開脫袁登陛故勘平人致死之罪一款及袒庇
德平縣革職知縣袁舜裔抑勒署縣安全義交代
一款(臣)俱發河南按察使陳世倕審訊各犯供吐
歴歴如繪(臣)因此二款已訊有確據此等負
恩不職之員實不敢一刻姑容此(臣)參劾金允彝之情
由也及(臣)
題參之後(臣)親審袁登陛本案復據袁登陛自認賄
求金允彝并各犯供稱金允彝刑嚇改供之處確
鑿不爽又金允彝得受臨邑縣參革知縣楊掞等
案内人犯周之瀚銀六百兩將周之瀚霸産霸姦
不審一款查楊掞本案亦經(臣)審明具
題其周之瀚行賄之處已據縣府司於楊掞參案内
將行賄之周之瀚過付之府刑房徐之純繳銀之
金允彝家人劉二均取有確供今周之瀚雖故尚
有徐之純等可訊查(臣)原參金允彝八款除勒派
所屬州縣修理府監妄斷寡婦陳氏改嫁縱令書
役家人乘委驗騾頭索銀分肥縱容司獄索取進
監官犯銀兩濫差府役需索等五款未經提審外
其婪贓故出抑勒交代三款有於未參之前審訊
明確者有於既參之後別案附審得實者是(臣)之
題參金允彝竝非止據按察使唐綏祖之送款毫無
確據而遽為
題參也至案内牽連之人(臣)細查檔案除周之瀚係
楊掞參案内取供後病故尚在金允彝參案未審
之前止有妄斷陳氏改嫁款内陳氏夫兄馬昌周
一犯於雍正八年五月二十日病故此外竝無報
故之人而傳言竟云累斃三命更為可異總緣此
案(臣)因查審得實即為入
告不令司道補揭亦未及與撫臣會稿彼時東省即有
異議及奉
嚴旨將金允彝革職審擬金允彝自知負
恩婪賄罪在難逭遂與袁登陛等遍布謠言淆惑是非
以冀僥倖萬一而縣府審訊之時金允彝又恃其
親族繁盛兇横異常不服審訊以致案不能定在
金允彝與按察使唐綏祖有何嫌隙(臣)實未知但
(臣)蒙
聖恩節制山東之後唐綏祖亦陞轉東省人人皆以唐
綏祖為(臣)耳目各懷猜忌唐綏祖感沐
聖恩又事事實心稽察不避嫌怨是以(臣)凡參劾訪拏
之案多疑為唐綏祖開送而(臣)所參金允彝贓款
内有袁登陛楊掞兩案又係唐綏祖審轉之事此
金允彝所以指為唐綏祖捏款送參而同案之袁
登陛以及金允彝之親友凡不悅於唐綏祖者無
不串成一氣添捏虚詞廣為傳播咸欲借此傾陷
而悉翻前案此浮議所由起也在
欽差審訊之時衆證明白虚實自分但念(臣)一介庸愚
荷蒙
聖恩委任封疆惟知矢公矢慎察吏安民而於貪官汙
吏又疾之若讐不知少有瞻顧故自撫豫以及節
制山東七年以來怨尤叢積仰賴
皇上聖明每於羣言沸起之日特蒙
矜全保護之
恩(臣)是以益加凜惕惟恐察劾失實上負
聖恩下滋物議雖於佐雜微員遇有參劾亦必再三查
察不敢輕率致有屈抑而况金允彝為知府大員
乎若(臣)所參果有未確(臣)即當據實
奏明斷不敢上欺
君父下抑屬員今實係屢審有證有據之事而彼尚敢
布散流言此(臣)之所以不得不將前後情由備悉
奏
聞者也謹繕摺恭
奏伏乞
睿鑒為此謹
奏
欽差奉命鞫獄諒必不被浮言所惑審後皂白自分卿
駐劄河南距東省稍遠其中容有別情亦未可定經此
一番推勘決定嫌疑未嘗非美事也
雍正八年十月二十八日河東總督(臣)田文鏡謹
奏為據實奏明仰祈
聖鑒事竊照河北道朱藻欽奉
諭旨加銜恊理北河事務其河北道員缺
命(臣)揀選具奏(臣)欽遵
諭旨即於所屬内揀選得南陽府知府孔傳煥才具敏
幹實心任事該員前在黃河同知任内不辭勞瘁
悉心修防及任郡守察吏精明辦事勤謹正已率
屬毫無瞻徇實與河北道之缺相宜(臣)己繕疏具
題并給咨令其引
托海參革員缺其時正當伏秋汛漲工程險要不
可一刻乏員(臣)隨委署開封府知府劉永錫署理
管河道事務(臣)查劉永錫諳練河務敏幹有才本
年六月内程家寨工程危險該員與恊理河(臣)朱
藻併力同心晝夜辦理著有勞績今署理河道已
四月有餘(臣)細加體察見其董率修防隨時調度
無不悉合機宜(臣)因朱藻陞任之後其河北道印
務乏員署理而題補之孔𫝊煥又須給咨引
見是以令劉永錫一併署理在案伏思黃河两岸工程
均關緊要時厪
睿念(臣)受
恩深重無可仰報竊欲在在得人以資料理是以不揣
冐昧一併
奏請如蒙
皇上天恩將劉永錫補授管河道則北岸有孔𫝊煥南
岸有劉永錫得此兩道分廵經理又得恊理河(臣)
朱藻指揮督率實與河工大有裨益可以稍舒
聖懷至可否補授
鴻恩出自
睿裁再劉永錫雍正七年
題署開封府知府時於十一月内引
見合併聲明伏乞
睿鑒謹
奏
以劉永錫補授管河道實屬駕輕就熟援旨奏請可也
開封府缺如得稱職之員亦遞叙摺内併請統候降旨
諭部
雍正八年十二月初二日河東總督(臣)田文鏡謹
奏為遵
旨揀選具奏仰請
聖裁事竊(臣)前因河南管河道員缺緊要將署開封府
知府劉永錫可否補授管河道之處繕摺恭
奏欽奉
皇上硃批諭旨以劉永錫補授管河道實屬駕輕就熟
援旨奏請可也開封府缺如得稱職之員亦遞叙摺
内併請統候降旨諭部欽此(臣)查劉永錫久任河員
熟諳修防而又辦事勤愼敏幹有才(臣)於雍正七
年十月内
題署開封府知府又於本年六月内委署管河道事
務迄今半載(臣)細加體察實能相度平險辦理妥
恊如蒙
皇上天恩准將劉永錫補授管河道洵屬人地相宜於
河工甚有裨益至開封府地居省會庶務倍繁前
因劉永錫委署管河道往來河工不能辦理府事
原委直隷光州知州劉兆幾署理開封府篆嗣因
劉兆幾改署河南府事隨令祥符縣知縣劉湘就
近護理開封府印務在案(臣)查劉湘才足理繁勤
能辦事在豫年久吏治民風無不熟諳今護印月
餘事無鉅細井井有條堪勝首郡之任(臣)原擬於
大計案内將劉湘卓異因本年十月間縣屬有盗案
一起與例不符是以未敢入於卓薦之内但劉湘
才具實屬幹練辦事亦復勇往於首郡甚覺相宜
可否仰懇
皇上逾格擢用
洪恩出自
聖裁如蒙
俞允(臣)仍給咨令劉湘赴部引
見其劉永錫於雍正七年十一月引
見甫及一年應否送部引
見之處伏候
諭旨遵行再(臣)前因南陽府知府孔𫝊煥題補河北道
赴京引
見南陽為豫楚門戶民俗刁悍素稱難治必得幹員表
率彈壓是以將河南府知府程秉禮調署南陽府
事又因劉兆幾前曾署過河南府事辦理妥恊隨
令劉兆幾署理河南府事而將劉兆幾原署之開
封府印務改委劉湘護理此輾轉委署之緣由也
惟是南陽府員缺甚屬緊要(臣)請將程秉禮調補
南陽府知府劉兆幾補授河南府知府各員均能
勝任如蒙
聖恩俞允除程秉禮係雍正七年十一月引
見奉
旨補授河南府知府今又對品調補毋庸引
見外其劉兆幾係雍正五年六月引
見奉
旨命往河南交(臣)以直隷知州或知府同知酌量題補
之員已逾三年應照例給咨赴部引
見緣知府為一郡之表率必須人地相宜者方於吏治
民生均有裨益(臣)仰體
皇上愼簡郡守之
聖心是以一併奏請伏候
皇上睿裁為此謹
奏
請補各員有旨諭部矣
同日又
奏為遵
旨密覆事雍正八年十一月十六日奉到大學士公(臣)
馬爾賽大學士(臣)張廷玉蔣廷錫字内開雍正八
年十一月十二日奉
上諭鄂爾泰奏摺一件爾等鈔錄寄與田文鏡閱看彼
地口供如此應將祿鼎坤解往雲南審結其摺中情
節切不可令伊知之即烏蒙已經克復亦不可令伊
知之只云雲南與中州相隔路遠一切難以質對奉
旨將伊觧往再用好言寬慰其心今從京中特差兵
部司官蘇納海到豫著田文鏡遴選精細妥帖之員
同蘇納海將禄鼎坤解往途次百凡愼密勿漏信息
不許一人與之往來至鄂爾泰摺中所言勿令蘇納
海解員知之又禄鼎坤家人顧成祖等可另起解往
勿令與禄鼎坤同行亦不可令數人同在一處途中
亦須愼密防範欽此并鈔錄督(臣)鄂爾泰奏摺一扣
到(臣臣)欽遵
諭旨密行辦理查有(臣)標左營守備張瑄人尚精細妥
帖堪以委解至十一月二十三日兵部司官蘇納
海到豫(臣)即將祿鼎坤提出面諭因雲南相隔路
遠一切難於質對是以奉
旨將爾解往復用好言寬慰使其無所疑慮隨於十一
月二十四日令張瑄同蘇納海將祿鼎坤起解仍
密飭經過各州縣選撥兵役并委佐貳及武弁各
一員逐程護送復飛咨前途督撫一體轉飭遵照
撥護其督(臣)鄂爾泰摺中情節及烏蒙克復之處
一字不令禄鼎坤知之亦不令解員張瑄蘇納海
知之仍密諭解員沿途諸事小心百凡愼密不可
令一人與禄鼎坤往來其禄鼎坤家人顧成祖長
隨楊明陳章等(臣)又於十一月二十八日及十二
月初三日兩次委員起解照前撥護亦密諭解員
沿途愼密防範毋致疎虞伏思禄鼎坤本係猓蠻
荷蒙
皇上覆載為心生全安插已為格外之
恩况又
授以官職加以重賚不思革面洗心感激圖報乃與子
弟頭人等隂謀不軌復令漢姦劉漢英暗通信息
狼子野心實赤族不足以蔽其辜但(臣)前於審訊
之時未能將隂謀究出荷蒙
皇上隆恩不加譴責(臣)實愧悚無地所有遵
旨密行辦理及禄鼎坤起解日期理合恭摺
奏覆為此謹
奏
知道了此事禄鼎坤知情與否亦尚在未定也
雍正八年十二月初八日河東總督(臣)田文鏡謹
奏為奏明蘭陽灘地仰祈
睿鑒事竊照豫省為黃河經由之地其濱河地畝遷改
靡常前於康熙六十年及雍正元年因武陟中牟
黃水漫決以致陽武封邱中牟祥符等縣近堤地
畝被水漲漫或流為支河或變為沙灘或變為鹽
鹻於雍正三年荷蒙
聖恩特諭查豁錢糧先經(臣)會同
欽差戸部侍郎(臣)托時查明陽武封邱中牟三縣被災
地畝議將錢糧豁免其鹽鹻淺沙之地限年墾復
先照下則起科其沙深鹻重難耕之地俟變轉之
時陸續報墾分析具
題繼經(臣)查明祥符縣被災灘地援照陽封中之例
分别豁免限年起科具
題俱奉
旨俞允在案惟查蘭陽縣安仁等里納糧地畝坐落黃
河南北兩岸界連陽封中祥四邑彼時亦在被淹
之内因積水未深停沙未厚尚望復舊是以當日
不敢一例遽請
恩免乃連歲伏秋汛長安仁等里地畝屢被淹浸不能
播種雍正五年以前每歲錢糧里民尚竭蹶完納
自雍正五年以後小民不能賠納地方官因其無
地可耕不便嚴加徵比而奏銷期屆額賦又難懸
缺經布政司與該府縣公同墊完日冀地畝變轉
小民仍可耕種納糧乃今該處地畝積水益深停
沙益厚鹽鹻益重變轉之期難以懸定㩀里民朱
進玉等公籲援照陽封中祥四縣邀免之例由縣
府司呈請前來(臣)即飭委署開封府知府劉永錫
親詣蘭陽督同該縣履畝查勘安仁等里實在鹽
鹻河形浮沙等地共五百三十一頃七十八畝零
委難耕種每年額徵丁地漕折等銀共二千五百
兩零應請照陽封中祥四縣豁免錢糧之例自雍
正八年為始一例豁免此内有水淺沙薄鹻味稍
淡地三十四頃八十四畝零請照陽封中祥四縣
限年墾復之例於雍正癸丑年先照災則起科三
年後仍復原則其水深沙厚鹻味鹹苦地四百九
十六頃九十三畝零應俟變轉之時陸續報墾等
情到(臣)伏思我
皇上愛養黎元軫恤民隠
聖恩浩蕩至周至渥今蘭陽灘地沙鹻益甚變轉無期
(臣)不敢不㩀實
奏明可否仰懇
天恩照陽封等四縣之例分別豁免限年起科(臣)未敢
冐昧
題請謹繕摺恭
奏仰請
聖訓如蒙
恩允(臣)再繕疏具
題伏乞
睿鑒謹
奏
蘭陽灘地與陽武等四縣事同一例具疏題請可也
諭河東總督田文鏡適閱邁柱奏摺内稱東省被水窮
黎挈眷流亡至武昌漢口者甚多此尚屬朕意内之事
又云麻城等處亦有豫省饑民前來就食此係何故朕
殊不解河南所屬地方從前未聞荒歉如是之甚胡乃
一旦遂抛棄鄊井紛紛就食隣省耶亟當加詳加愼逐
一查明悉心辦理毋忽
雍正九年正月初三日河東總督(臣)田文鏡謹
奏為恭報河東兩省瑞雪日期仰祈
睿鑒事竊查雍正八年十二月二十五日(臣)齎摺家人
回豫伏知京師於十二月十九日獲有瑞雪百姓
無不歡呼載道共慶豐年有象此皆我
皇上誠敬格
天是以京師首善之地天降瑞雪(臣)查東省據各屬陸續
具報於十一月十六十七十八及十二月初二初
三十五十六等日各得雪二三寸四五寸不等豫
省於十二月十四十五十六等日據各屬具報得
雪二三寸三四寸不等兹於二十五日下午起濃
雲四布復降瑞雪連日風息雪緊至二十九日更
餘止積雪共七八寸不等四野均霑於麥苗大有
裨益所有河東兩省各得瑞雪日期理合恭摺奏
聞為此謹
奏
覽
朕聞豫東之雪尚屬不足
同日又
奏為欽奉
聖訓據實覆奏事雍正八年十二月二十五日(臣)齎摺
家人回豫奉到
皇上硃批諭旨一道仰見我
皇上誠求保赤子惠元元之
聖意因楚省有豫東兩省人民就食上厪
聖懷特頒
諭旨諄切訓示(臣)跪讀之下不勝感激悚惶除密咨山
東署恊撫臣并飛行布政司委員前赴武昌漢口
等處將東省在彼就食窮民招徠回籍加意撫恤
外(臣)查豫省雍正八年夏秋之交雖雨水稍多旋
即睛霽據各屬開報秋禾收成高地有十分九分
八分窪地亦有七分並無呈報被水成災之處(臣)
於秋成後復再四察訪亦與各屬所報無異即如
該年漕糧二十餘萬不煩追呼依期完兌雖出士
民急公慕義之誠亦因豫省收成不薄力能辦納
所致惟是豫省地處天中界連直隸山東江南三
省被水人民或挈眷就食或䭾載販糴絡繹赴豫
(臣)於十一月内即發告示飭令各州縣查明鄰省
就食窮民每民給口糧大制錢二十文遞送回籍
並咨明直隸山東督撫轉飭一體接遞安插在案
於十二月十七日接湖廣督(臣)邁柱札稱豫省與
楚省接壤人民間有就近挈眷來至武漢及麻黃
羅田等邑者現在給米養贍來春咨送回籍等語
(臣)思豫省惟開歸所屬臨河數州縣低窪處所收
成稍次至於楚省接壤之南汝二府光汝二州俱
足有十分收成現今粟米一石市價銀五錢穀一
石市價銀三錢小麥一石市價銀七錢土著人民
更不應有就食外出之事或係素無恆業之貧民
及投主種地之佃戸伊等於春夏耕種之時則向
有田之家相助力作及秋收之後農工無事或另
尋田主或依親傍友往來鄰境此則北省歴年所
有之事(臣)接札後即於十八日飛檄司道府州確
查尚未據稟覆於二十五日欽奉
諭旨命(臣)加詳加愼逐一查明悉心辦理(臣)隨與布政
司公同捐給銀兩委員前赴楚省查明戸口籍貫
酌給盤費送回本籍安插撫恤不致失所竊思豫
省秋收本不歉薄祇緣隣省被水人民紛紛就食
販運以致糧價漸昂富民則居竒囤積反因以獲
利而無業窮民未免以糧貴為累(臣)是以酌給口
糧使鄰省災黎各回本籍復糶借倉穀使本地窮
民不致艱食凡應行料理之處(臣)無不悉心籌畫
今欽奉
訓旨(臣)惟有倍加詳慎查明辦理務期妥恊以仰副我
皇上勤求民瘼之
聖意其在楚人民容俟委員查明接遞回豫安插得所
再行奏
聞謹先繕摺覆
奏伏乞
聖鑒所有奉到
上諭一道合併恭繳為此謹
奏
於數處採聽浮議朕甚疑之大凡地方豐歉皆每有之
事何能必期全盛若一任屬員隠匿捏餙而褎如充耳
豈特終不免物論亦且涉於無恥之𩔖矣嗣後切須悉
心訪察為務
雍正九年正月初六日河東總督(臣)田文鏡謹
奏為欽奉
上諭仰請
聖訓事雍正九年正月初一日准兵部咨稱雍正八年
十二月二十四日内閣奉
上諭著江寧將軍鄂米逹將滿洲駐防兵丁揀選一千
名著副都統阿克山帶領前往西安駐防再著副都
御史二格由京師前往西安統領此派出官兵著該
督撫動支公用銀每人賞銀三十兩其應派官員著
鄂米逹酌量派出每員各賞給一年俸銀於司庫動
用銀兩支給二格著賞内庫銀三千兩阿克山著該
省督撫於公用銀兩内各行寬裕幫給再撥河南滿
洲駐防兵五百名著副都統白成額帶領前往西安
駐防撥山西太原滿洲駐防兵三百名著城守尉察
庫帶領前往寧夏駐防此二省派出官員每員各賞
給一年俸銀其兵丁各賞給銀三十兩於司庫支給
官員等照例給與馬匹兵丁等於每人給三馬之外
該督撫酌量富餘多給馬匹其河南城守尉印務著
總督田文鏡帶管另派參領一員管理兵丁太原城
守尉印務著廵撫石麟兼管白成額察庫起身時著
該督撫各行寬裕幫給欽此(臣)當即飛行布政司移
會副都統欽遵查照在案謹將遵
旨辦理緣由逐一
奏明仰請
睿鑒
一派出官員每員各給賞一年俸銀其兵丁各賞
給銀三十兩於司庫支給之處(臣)查司庫銀兩原
有正項公項之不同雖均係
國帑似應分别支給(臣)愚以為各官俸銀應在司庫
正項内支給其兵丁賞給銀兩應仍照賞給江寧
駐防兵丁之例一體在公用内動支今查得司庫
充公項下有前撫(臣)石文焯充公節禮銀五萬三
千七百七十五兩零可否即將此項動支遵
旨每兵賞給三十兩俟動支之後再行報部
一官員等照例給與馬匹及兵丁等於三馬之外
酌量富餘多給馬匹之處(臣)查官員勘合應付之
例如佐領一員應給馬六匹防禦一員應給馬四
匹驍騎校一員應給馬三匹撥什庫一名應給馬
一匹今令照例給與似應即照此例給與至兵丁
馬匹令於三馬之外酌量多給今(臣)擬每兵一名
再給馬一匹共派兵五百名應給馬五百匹(臣)查
得河南駐防兵丁共八百名除撥出五百名之外
尚留三百名應存拴養官馬九百匹其官員兵丁
等應給馬匹可否即於九百匹之中照數給與其
給與馬匹或到西安之日仍令趕回或即將此馬
給與再行動帑買補抑(臣)再有請者滿洲官員兵
丁原各有馬匹今於官馬之外再行給與乃我
皇上格外之恩但䭾載什物馬匹又不若車輛為便(臣)
查滿洲官員兵丁出京駐防原有應付車輛之例
今(臣)酌量佐領一員給車二輛防禦驍騎校撥什
庫等每員各給車一輛每兵丁二名共給車一輛
凡車一輛每百里給雇價銀一兩按程給與毋庸
再給馬匹不獨沿途可以更換而且裝載什物一
車可當十馬之用在官兵等既屬富餘而馬匹又
無煩調撥似費省而力便此係(臣)愚昧之見是否
可行統候
聖裁(臣)謹逐一繕摺具
奏伏乞
皇上訓示遵行謹
奏
此奏經交廷臣會議今將議覆之摺發來遵照奉行可
也
雍正九年二月初一日河東總督(臣)田文鏡謹
奏為遵
旨覆奏事雍正九年正月二十六日新任河(臣)沈廷正
自京
陛見回豫(臣)一面將總河印信委員齎送一面即親詣
河臣寓所跪請
聖安隨據沈廷正敬宣
諭旨沈廷正先往查勘工程田文鏡幾時可以交印著
田文鏡奏來欽此(臣)欽遵
諭旨仍行掌管伏念(臣)猥以庸材荷蒙
聖恩掌管北河河道總督印務夙夜兢兢時虞隕越一
載以來仰頼
聖訓周詳得以知所遵循敬謹從事兹蒙
皇上欽命沈廷正總督河東兩省河道仰見
聖明遠照知人善任(臣)查沈廷正才識練逹實心任事
前在豫省糧道任内(臣)所深知今總督北河在伊
感激
天恩必更加悉心竭力益信我
皇上簡擢之明委任之當也至黃運兩河除已做工程
毋庸置議外其現在應做緊要之工如程家寨開
挑引河戴村壩請復舊制以及運河堤岸小挑工
程并從前暫緩加幫堤工亟請增培等事俱經(臣)
於封印之前開印之後勘估具
題動帑興工逐一辦理在案所有黃河兩岸應積土
牛椿埽料物等項又經(臣)於舊冬飭委各員發帑
辦買以備今歲桃伏秋汛之用是總河衙門目下
竝無緊要未完事件且沈廷正廵查各工之後約
至二月中旬其時正値運河小挑告竣似應將印
信交送河臣以便親赴該工查勘開壩以濟新運
緣係奉
旨命(臣)具奏(臣)未敢擅便謹將二月中旬可以交印之
處繕摺
奏明伏乞
皇上批示遵行謹
奏
此在卿斟酌適當務期有益而為之
同日又
奏為恭報河東兩省雨雪日期仰祈
睿鑒事竊查雍正九年正月初三日經(臣)將河東兩省
得雪分寸恭摺具
奏荷蒙
聖心厪念豫東之雪尚屬不足是各省雨雪無刻不在
宵旰疇咨之内我
皇上之為民依農事計者實至深且切兹查東省據各
屬續報上年十二月二十五六七等日得雪三四
寸四五寸不等又據報本年正月十七十八二十
二等日各得雪二三寸三四寸不等豫省於正月
十七二十一等日據各屬具報得時雨二三寸不
等又於二十二二十三等日據報得雪五六寸不
等俱各四野霑足入土深透於麥苖大有裨益所
有河東兩省各得雨雪日期理合恭摺奏
聞為此謹
奏
覽
較之直隸得雪分寸不及遠甚
雍正九年三月二十日河東總督(臣)田文鏡謹
奏為恭報桃汛平穏工程鞏固仰祈
睿鑒事竊查豫省黃河南北兩岸堤工頻年以來仰頼
我
皇上誠敬格
天
河神默佑是以黃流循軌汛水安瀾中泓刷深工程
堅固前因桃汛將屆(臣)隨檄飭管河道劉永錫河
北道孔𫝊煥督率廳汛員弁帶領兵夫住守河干
加意修防廵查料理兹據河道廳汛等報稱自雍
正九年二月二十九日清明起至三月十八日止
黃河水長二尺六寸至三尺四寸不等今巳消落
二尺四寸竝未出槽又沁河自上年霜降後存底
水六尺二寸今又消去一尺七寸南北兩岸一切
堤埽工程俱各保固平穏兩河官民莫不踴躍懽
呼感頌
聖德惟是轉瞬入夏伏汛即至(臣)仍嚴飭管河各官敬
謹修防外所有桃汛巳過工程平穏緣由理合繕
摺恭
奏仰慰
聖懷謹
奏
桃汛巳過工程保固平穏深慰朕念
雍正九年四月初八日河東總督(臣)田文鏡謹
奏為請
旨事竊查河南城守尉印務前因副都統(臣)白成額前
往西安駐防奉
旨命(臣)帶管另派正白旗護軍參領華色管理兵丁(臣)
已於雍正九年二月十四日接印任事竝咨明兵
部在案今(臣)蒙
聖恩令(臣)進京調理所有城守尉印務應否即交華色
署理抑俟新任撫(臣)張元懷到日交與管理(臣)未
敢擅便謹繕摺
奏請恭候
皇上訓旨遵行為此謹
奏
河南城守尉印務候另有諭旨
雍正九年四月十七日河東總督(臣)田文鏡謹
奏為恭報豫省得雨日期仰祈
睿鑒事竊(臣)查豫省自春入夏雨𤾉時若民間二麥十
分茂盛其穀黍高粱棉花等項俱巳長發兹於四
月初四初九十二十三等日據各屬具報各得時
雨五六寸六七寸不等入土深透在二麥獲此甘
霖籽粒更加堅實旬日以内便可刈穫而秋禾亦
藉以滋長百姓無不感頌
皇仁歡呼載道所有豫省得雨日期及二麥秋禾情形
理合繕摺恭
一帶并登州府屬之寧海文登福山棲霞蓬萊及
莒州堂邑等處呈報得雨其餘尚未普遍霑足而
濟南一屬望雨尤甚業經飛檄各屬一體齋戒設
壇祈禱(臣)仍在署竭誠叩求嗣於四月初五初六
初七初八等日據歴城禹城章邱齊河等處具報
得有微雨入土滋潤查豫省十二十三等日得雨
之時(臣)仰觀濃雲四布雨澤必廣豫東聯界亦應
得有甘霖業已飛行飭查俟報到日(臣)再恭摺奏
聞合併
奏明為此謹
奏
東省屢報得雨未聞缺少今云自三月以來雨澤稀少
何其不相符合若是耶
同日又
奏為奏明豫省貢院仰請移建伏祈
聖鑒事竊鄕試乃
朝廷之大典貢院實衡文之重地我
皇上興賢育才人文蔚起近科應試士子多至萬有餘
名誠
景運特隆中州極盛時也查豫省貢院向建於省城
北隅地𫝑窪下惟南臨街道其東西北三面俱係
極大水塘皆高於貢院基址夏秋雨後周圍街道
房舍之水滙歸塘内由塘滲入院中遂致號房等
處在在有水從前冬春之時雨水稀少尚易乾涸
雍正七年已酉科(臣)監臨入闈彼時已有積水先
期即令祥符縣設法修墊其號房内士子俱用厚
磚墊脚及(臣)入武闈時積水更大是年歴冬至春
竝未消退迨至雍正八年夏秋之交雨水稍多上
淋下浸貢院以内俱水深至四五尺墻垣號房塌
卸大半先據祥符縣呈報(臣)批布政司確查詳報
并面諭司道府等官親詣查看據稱院内地通泉
眼竟成有源之水乾涸無期(臣)思貢院地𫝑本窪
積水又深既消涸之無期復宣洩之無路而壬子
科轉瞬即屆若再遷延觀望必至貽誤(臣)與司道
府等官再四籌畫惟有將貢院移建高阜地方庶
幾一勞永逸即差人往江右延請堪輿傅烶選擇
省城東北地一區在丑艮之方地高局大秀氣凝
結實文運昌隆之地一應堂宇號舍墻垣悉照舊
院規制除舊存物料拆運仍用外其不敷新添木
料磚瓦石灰顔料等項竝工匠及拆卸人夫搬運
舊料脚價共估需銀二萬五千五百五十六兩零
(臣)覆核無異除恭疏具
題外謹繕摺
奏請倘蒙
聖恩俞允(臣)即動正項銀兩給發擇定吉日興工遴員
監造俟工完之日造冊報銷伏乞
睿鑒謹
奏
據請移建貢院具題到日有旨
同日又
奏為恭報豫省續解軍需馬匹起程日期仰祈
睿鑒事竊查派撥兵丁赴西案内所有應採買空馬三
千匹(臣)於本年二月初一日欽奉
皇上發下廷議令展限三箇月採買另行雇夫委員解
送西安交與廵撫武格收養等因到(臣臣)遵照轉
飭四處購買并於河東兩省民間巳經交官之騸
馬内解驗揀選照時給價并預備草料加意餧養
業經陸續採買足數雇覓人夫分作八次起行於
四月十一十二十三十四二十一二十二二十三
二十四等日起程每次委管押官一員又委總解
官一員其草料等項預飭沿途州縣供應竝咨前
途督撫轉飭遵照并令押解各官解到之日交與
西安廵撫衙門聽撫(臣)武格分發餧養在案所有
委官續解馬匹及起程日期除咨明内部暨陜西
督撫外理合繕摺恭
奏至一切動用銀兩容(臣)核實報銷合併聲明統祈
睿鑒謹
奏
豫省採買馬匹已起程解陜知道了交發辦理軍需處
存案矣
雍正九年五月初四日河東總督(臣)田文鏡謹
奏為遵
旨酌議仰請
睿鑒事雍正九年四月二十七日(臣)接到山東撫(臣)岳
濬札為請設駐沂道員等事敬錄
皇上硃批諭旨命(臣)等商酌意見相同時題請欽此查
原奏請將兗寧道所轄之泰安州及各州屬縣并
安東一衛共三州八縣一衛另設一分廵泰莒沂
道管轄駐劄沂州等因(臣)查沂州為南北衝途地
方緊要向有副將駐劄今若再設道員彈壓誠為
周密惟是泰安州係濟東道所轄該道駐劄省城
泰安州與省城較近距沂稍遠若改歸沂州道管
轄一切事務及文移往來舍近就遠未免不便而
去此泰安及所屬三縣又止莒沂兩州并所屬五
縣似於監司體制又未相稱(臣)查兗寧道所管運
河千有餘里運道既遠事務亦繁是以從前係濟
寧道銜專司河務無分廵地方之責迨至康熙五
十三年東兗道裁汰之後始將兖州府屬歸入管
轄改為兗寧道事務倍繁未免難於兼顧今沂州
既復設道員則兗州府現今所屬十四州縣莫若
仍歸沂州道管轄連沂莒所屬共二十一州縣至
兖寧道現今所屬尚有直隸曹州東平并所屬八
縣雖舊隸兗州府亦為東兗道所轄但距沂州遙
遠若一併改歸沂州道又恐鞭長莫及且查曹東
等州縣俱係沿河地方附近濟寧而兗寧道已去
兗府十四屬止此兩州八縣尚可管理似應就近
仍令兗寧道管轄如此則繁簡既均責任又專於
地方河務均有裨益此(臣)愚昧之見業巳備細札
覆撫臣商酌在案至沂州舊道衙門作何修整之
處亦一併札致撫臣查明定議請
旨遵行所有奉到
上諭及(臣)商酌緣由理合繕摺
奏明伏乞
睿鑒謹
奏
所議是會疏題請
同日又
奏為欽奉
上諭事竊照湖廣運米十萬石至商州一案(臣)准部咨
即飛咨湖廣督撫將米石在於何處採辦星即確
查會商并飭委南陽府知府程秉禮一面親往查
勘河道一面備料雇匠打造船隻去後兹於四月
二十九日准戸部咨據湖廣督(臣)邁柱摺奏議將
存倉穀石碾米十萬石運送毋庸豫省採買緣由
到(臣)轉行遵照在案嗣據程秉禮詳稱勘得蕭江
口至荆子關計程二百六十里河闊水平雖有淺
灘扒船可以行走自荆子關至龍駒寨計程三百
六十里溪流淺窄灘石險峻惟有小&KR2349;船可以往
來蓋&KR2349;船首尾俱尖身長而窄較扒船靈動船底
係楺木打造性軟而堅即經傷損尚可修理今奉
文造船必以小&KR2349;為最查扒船可裝米十三石&KR2349;
船可裝米十四石通計十萬之米豫省需船一千
隻即可循環運送今淅川縣有中樣扒船三百隻
可以雇募在荆子關以下行運至&KR2349;船一項船底
係楺木板片楺木係湖南寶慶等府出産若委員
赴寶慶設厰造船未免往返稽遲緩不濟事即造
完船隻尚須雇覓熟練溪河慣撑&KR2349;船之頭舵水
手押送來豫方能行運通盤計算不如赴湖北雇
覓為便今擬於楚省雇覓小&KR2349;船五百隻并於淅
川打造小扒船二百隻連雇募之中樣扒船三百
隻共計一千隻接流遞運等情(臣)思&KR2349;船豫省既
難打造而荆子關至龍駒寨扒船又難行走必得
赴楚雇募小&KR2349;船(臣)隨一面委員攜帶銀兩飛赴
楚省雇覓&KR2349;船五百隻又恐隔屬呼應不靈復咨
湖廣督臣轉飭地方官恊同委員雇覓在案至所
需扒船除將淅邑現有中樣扒船三百隻雇用外
又於淅川設厰三處多雇匠役晝夜趕打小扒船
二百隻應用再康熙五十九年運米係楚省委員
押運至陜交卸沿途換船之時毋庸盤量既不躭
遲時日又不折耗米粒今次運米仍應楚省將米
用口袋裝貯遴委能員押運赴龍駒寨交卸豫省
雇募人夫疏濬河道并預派官員料理盤剝護送
出境再查襄陽至荆子關雖有沙灘石磧而水𫝑
平衍一遇順風尚可揚帆自荆子關以上鸞石下
灘起至龍駒寨共有二百零一灘皆陜省所轄灘
俱險峻兩岸又係峭壁全憑人力牽拽從山陂沿
邊而行需縴甚多應陜省委員每處雇覓縴夫四
十名俟船到幫拽則船隻上灘不至十分艱難往
返亦速矣以上事宜(臣)俱據詳分咨楚陜兩省督
撫轉飭料理外所有(臣)料理運送米石緣由理合
繕摺恭
奏伏乞
睿鑒謹
奏
計算周詳辦理妥恊殊屬可嘉
同日又
奏為奏
聞事竊查東省前自三月至四月初間微覺雨澤稀少
(臣)已恭摺具
奏今據各屬陸續呈報四月初十十二十三等日甘
霖大沛入土六七八寸不等四野霑足二麥堅實
秋禾滋長百姓無不歡呼載道感頌
皇仁再查豫省自四月二十五日復又得雨之後連日
晴霽民間正當刈穫之時二麥業已收割登場(臣)
時加體察通省悉屬豐稔俟各屬將收成分數報
齊(臣)即分析具
奏所有東省得雨日期及豫省二麥收穫緣由理合
一併奏
聞仰慰
聖懷為此謹
奏
覽奏豫省二麥業已收穫固屬可慶東省續報大沛甘
霖尤為可喜從前原不憂旱今又得此應時之雨麥秋
在即朕不為山左黔黎厪念矣
同日又
奏為奏明事竊(臣)荷蒙
聖恩憫(臣)老病
特命進京調理
愛護成全至周極渥刻骨鏤心難以言喻(臣)現今將應
辦事務上緊趕辦約計五月内署撫(臣)張元懷可
以到豫(臣)交代明白即當進京所有家口自應悉
行遣歸但(臣)家本寒微素無産業惟京師有住房
一所計三十餘間上年又經傾圯現令家人雇覓
匠役修葺(臣)隨帶數人可以居住至合家男婦大
小尚乏安頓之處且(臣)數年以來屢蒙
皇上天恩賞賜書籍器皿紬縀衣服等物(臣)皆敬謹珍
藏今應恭齎到家奉為至寶𫝊之後世但家口什
物從陸路搬移至京沿途脚價需費頗多今聞保
定府城内有原任守道李毓柱入官變價房屋一
所價銀一千九百餘兩(臣)思保定距京城不遠(臣)
之祖父墳墓俱在易州又與保定相近目下搬移
家口由河南衛輝府水路上船直逹保府南門較
之陸路行走甚屬便易(臣)蒙
君父之前據實
奏明再(臣)伏讀
諭旨令(臣)徐緩調理來京(臣)思起程進京之時正當伏
暑若由陸路行走不免車馬跋涉而自運河乘船
赴京衰病殘軀便於調理可否仰懇
天恩准(臣)同按察使陳世倕由水路赴京統祈
皇上訓示遵行為此謹
奏
水路乘舟徐緩而來甚合朕意
雍正九年五月二十四日河東總督(臣)田文鏡謹
奏為奏明事竊查豫省州縣應修城垣經(臣)擇其工
程浩大地方緊要者陜州安陽等一十八處於雍
正七年三月内
奏請動用司庫耗羡修理奉
旨俞允(臣)即欽遵飭司發銀興修在案兹查前估之内
有汝寧府羅山縣城垣原係估築土城需銀七千
八十四兩零嗣據前任羅山縣計參知縣姚文耀
詳稱該縣係沙鹻之土性不膠粘打築土城難以
堅固且城之東南西南俱係臨河一遇河水漲漫
直浸城根土城更易塌卸應請築磚城等情到(臣)
隨批司飭府察勘確估去後續據汝寧府知府費
謙流親詣勘估并駁縣核造確冊由司詳報前來
除原估土城工料銀七千八十四兩零外今改築
磚城需用磚灰工匠等項增估銀七千三百三十
一兩零連前共需銀一萬四千四百一十五兩零
所有羅山縣改估磚城增添工料銀兩緣由理合
恭摺具
奏如蒙
皇上俞允(臣)即交署撫(臣)張元懷飭司在庫貯耗羡銀
兩内動支給發興修工完造冊報銷為此謹
奏
俟張元懷到豫後再加商酌為之
雍正九年六月初二日原任河東總督(臣)田文鏡
謹
奏為奏明事竊(臣)前以衰病陳請罷斥荷蒙
聖恩高厚
諭令進京調理
特命浙江布政使張元懷來豫署理廵撫事務是微(臣)
既得卸此兩省重任又得赴京仰覲
天顔且就醫於
輦轂之下延此殘喘感實難名喜復不勝(臣)聞
命之後將應辦各項事宜上緊趕辦如接運楚米赴陜
及軍需闊布硝斤黑鉛等𩔖(臣)俱飭令一一料理
停妥至司庫存貯雜項錢糧(臣)一一清核其應
奏歸公者巳恭摺具奏兹署撫(臣)張元懷於五月二
十九日進省六月初一日到任張元懷進省之日
即與(臣)相見(臣)將緊要事宜先已大槩告知適(臣)
又感冐咳𠻳不止雖服藥清理尚須避風且署撫
(臣)張元懷莅任之初事務匆忙稍緩數日(臣)再將
地方事務遵
旨詳悉指授交代明白定期起身赴京容俟起程之日
另行奏
聞至總督關防(臣)於六月初一日卸事之日委員齎送
藩庫收貯在案除卸事日期恭疏
題報外理合
奏明伏乞
睿鑒謹
奏
卿其從容靜攝時當盛暑不宜勞擾徐俟秋凉後擇日
起程為妥遵旨行切勿勉強就道致增朕之繫念也
雍正九年六月二十六日原任河東總督(臣)田文
鏡謹
奏為程家寨引河開放深通據實奏
聞仰慰
聖懷事竊照祥符縣南岸程家寨堤工逼近省城最關
緊要因於對面北岸淤長大灘直出河心以致全
河之𫝑逼射該工甚為危險必得於北岸兜灣之
處挑挖引河一道引溜直行則該工不致有頂衝
之患經(臣)於掌管總河印務時
題估奉
旨俞允發帑委員預期興挑在案兹於雍正九年六月
初八日汛水驟長大溜直注河頭隨於初九日已
刻乘機開放風利溜急全河歸注水𫝑浩瀚頃刻
成河連日大溜奔注兩岸塌崖河頭現寬五十餘
丈河身寬二十餘丈河尾寬四十餘丈俱深一丈
六七尺至二丈餘不等往來重船遄行無阻所有
舊日大河逐漸淤出新灘伏秋汛後即可淤平此
皆仰頼我
皇上至誠至敬崇祀
河神是以引河開闢默相成功從此會城如磐石之
安億載享平成之福在工之官弁兵夫兩河之農
工士庶莫不感頌
聖德歡呼載道(臣)實不勝雀躍懽慶之至理合繕摺奏
聞謹
奏
據奏開放引河之際風利溜急若有
神助以手加額覽焉
同日又
奏為覆奏
聖諭事雍正九年六月十五日(臣)齎摺家人捧回(臣)奏
羅山縣城垣改估磚城摺内欽奉
皇上硃批諭旨俟張元懷到豫後再加商酌為之欽此
(臣)欽遵
諭旨即向署撫(臣)張元懷將此案前後緣由詳悉告知
并敬錄
硃批諭旨及奏摺稿交送張元懷統俟張元懷酌定奏
聞又於六月二十日(臣)齎摺家人捧回(臣)奏張元懷到
任摺内欽奉
硃批諭旨卿其從容静攝時當盛暑不宜勞擾徐俟秋
凉後擇日起程為妥遵旨行切勿勉強就道致增朕
之繫念也欽此(臣)跪讀
恩旨往復再三感泣聲咽(臣)何人斯而蒙
皇上愛護體恤至於此極(臣)又何敢稍為勉強以致上
厪
聖衷然(臣)雖於六月初偶爾感冐即服藥調理今已痊
愈地方事務亦向張元懷詳悉告知交代明白(臣)
依依戀
主急欲趨赴
闕廷仰覲
天顔原擬六月二十六日起程兹蒙
聖諭諄諄(臣)遵
旨暫緩數日擇於七月初三日自省起程由衛輝水路
赴京總之(臣)蒙
皇上如斯俯恤(臣)斷不敢冐昧今自量可以行走方敢
就道仰懇
皇上無以犬馬之軀繫念
聖心益增(臣)之悚惶跼蹐此又(臣)之至願也所有微(臣)
率同陳世倕起程日期理合奏
聞至兩次奉到原摺一併恭繳為此謹
奏
從容就道甚善如此方是
硃批諭旨卷一百二十六之二十二
欽定四庫全書
硃批諭旨卷一百二十六之二十三
硃批田文鏡奏摺
雍正九年七月初六日原任河東總督(臣)田文鏡
謹
奏為奏明事竊(臣)伏讀
上諭以直隸山東河南雨澤愆期
聖心焦勞先期籌畫補救之策
特命廷臣酌議各截留南漕米四十萬石以備濟用自
古聖帝眀王視民如傷保民若赤未有如我
皇上軫念民依宵旰勤求之深切者(臣)查豫省開封歸
德河南汝寧四府及陳許禹鄭陜五州所屬節次
得雨透足秋禾暢茂惟彰德一府屬并衛輝之輝
縣淇縣延津濬縣懷慶之河内修武南陽之唐縣
泌陽桐栢鄧州内鄉新野舞陽汝州之魯山光州
之息縣未得透雨今於六月二十九日甘霖大沛
凡前缺雨之處俱巳霑足據各屬稟稱巳種穀禾
等項得雨暢發其未種之地詢之老農僉云乘此
雨後播種蕎麥尚可豐收等語伏查豫省今歲二
麥實屬豐收每麥一石價銀自五錢以上至七八
錢不等每斗碾麵十二三斤不等各處早穀高粱
不過半月之後即可收割(臣)思截留南漕四十萬
石運至豫省原恐雨水未足秋禾失望預備賑濟
之用今開歸等五府七州連得透雨早禾晚禾俱
暢茂異常西成有慶雖彰衛等處得雨稍遲將來
不過略減分數不致歉收且彰衛等三府現存穀
七十餘萬石即欲截留漕米預為積貯在此三府
實無需四十萬石之多而他府州縣又可不必分
貯且豫省民人食麥麵小米等項者多食大米者
少今麥麵既賤而高粱黍穀等類又收穫在即比
戸皆巳足食此四十萬石大米糶賣既巳艱難久
貯又恐紅腐況米石甚多無倉可貯露囤更非良
策(臣)再四思維若酌運米十五萬石分撥彰衛等
屬儘足備用而米數既減將來糶亦稍易(臣)巳將
此意與署撫(臣)張元懷面言聽其酌奏請
旨遵行(臣)於七月初三日自省起程初五日抵衛輝汲
縣水次上船目覩沿途秋禾暢茂俱巳結穗間有
未種之地原係收麥後未及播種晚禾今乘得雨
之後有耕種蕎麥者有留至八月種春麥者民情
甚安惟汲縣附城二十餘里尚未得透雨我
皇上為豫省民生如此焦勞(臣)雖卸事何敢不將地方
現在情形據實星馳奏
聞上慰
聖懷并陳愚陋之見是否有當伏候
睿裁謹
奏
覽奏豫省得雨後情形并民間食用習俗足見留心地
方候交廷臣確議施行
雍正九年七月二十一日原任河東總督(臣)田文
鏡謹
奏恭請
皇上聖安
朕安卿近日所患全愈較前更覺健勝否新製牙香袋
一枚賜卿佩帶
同日又
奏為再陳末議仰祈
睿鑒事竊照河東兩省奉文各截留南漕四十萬石一
案(臣)前因東省得雨果否霑足需米果否可緩(臣)
一時知之未確不敢冒昧妄議是以止將豫省情
形斟酌撥運之數恭摺具
奏欽奉
諭旨交廷臣確議施行及(臣)至臨清面詢山東署布政
使孫蘭芬據稱東省缺雨處所業巳連得甘霖秋
禾可望有收似可不必預備賑濟且東省先撥南
漕米三十萬石通倉粟米二十萬石又奉天先運
到米十萬石共六十萬石巳分貯德州臨清濟寧
及沿河附近一帶州縣原奉文於今秋易穀貯倉
即有需用之處前項米石儘可動用今若再撥南
漕米四十萬石實無倉可貯露囤非法久貯又恐
紅腐等語(臣)思東省既現有南漕奉天并通倉粟
米共六十萬石分貯臨河及附近水次州縣備用
有餘且巳得透雨秋禾茂盛似毋庸再撥南漕四
十萬石此(臣)所以不敢不因時變通再為瀆陳者
惟是東省既無需截留南漕則應與豫省撥剩之
米一併仍令原船運回通州交倉但往返需時若
交倉之後復令趕回接運新漕不免急迫(臣)愚以
為京倉積貯既多南漕似可變通查上年十二月
准漕(臣)性桂密咨轉准部咨曾有折徵之密議今
若將此截漕省分本年應徵漕米酌改折色起觧
其旗丁應得月糧仍酌量給與以示優恤如此則
新漕不必接運漕艘無遲悮之慮旗丁仍有食用
該幫無停運之苦而折徵之省分又得多留米穀
以裕民食亦屬有裨於百姓之事再河南山東本
年應徵漕米(臣)請改徵穀石留補各屬賑濟之穀
以省買補之煩如來春青黃不接或需糶賣以平
市價即將此穀酌量出糶是以本地之米穀裕本
地之積貯而為本地之備用實於民生有益此皆
(臣)愚陋之見原欲到京面
奏因廷臣正在詳議此事是以亟為繕摺奏
聞如或可採伏乞
皇上敕交廷臣一併確議具
奏請
旨遵行為此謹
奏
原議大臣速議具奏
雍正九年十月二十六日河東總督(臣)田文鏡謹
奏恭請
皇上聖安
朕躬甚安
今歲値卿七旬夀期甲子重來又十年人世稱為難得
朕差員至豫頒賜各物卿其領受不必過於張皇令人
遠接此番恩賚應具疏題謝俾天下後世知朕優禮大
臣之意也
同日又
奏為欽奉
上諭事竊查今歲夏間直隸山東河南三省偶因雨澤
愆期我
皇上軫念民依
特命截漕備用及甘霖普被之後猶恐得雨稍遲之州
縣收成歉薄
諭令該督撫秉公查勘若有應行散賑之處悉心辦理
(臣)
陛辭之日又蒙
諭旨諄切(臣)欽奉
聖訓敬謹辦理(臣)查豫省開歸河南汝等五府陳許禹
鄭陜光汝等七州俱屬豐收惟河北彰衛懷三府
屬得雨稍遲有收成歉薄之處(臣)自京回豫隨密
諭彰衛懷知府將各屬實在歉收地方確查密報
去後兹據彰德府知府萬國宏衛輝府知府馬騤
雲懷慶府知府祁瑛將收成歉薄之延津汲縣新
鄉淇縣原武武陟修武湯隂安陽等縣稟報到(臣)
(臣)查延津等九縣雖收成均有五分以上至六分
者例不成災但秋收既薄當隆冬歲暮以及來春
青黃不接之際不免有艱食之窮民(臣)謹仰請
聖恩自今冬十二月及眀年正二兩月共賑濟三箇月
每月大口賑米一斗五升小口賑米七升五合以
一米二穀計算即合大口每月三斗小口一斗五
升之數(臣)巳密諭各該縣於目下查點保甲之時
將實在貧戸姓名口數默為登註造具清册臨時
按册給賑既不假手鄉地自無遺漏濫給之弊而
實在窮民均霑實惠其動用米數賑過戸口俟事
竣日照例題銷再此項漕米除賑濟動用外其餘
均應易穀貯倉以免陳腐(臣)查延津等九縣雖經
請
恩賑恤然糧價不免昂貴又臨漳武安内黃輝縣濬縣
滑縣獲嘉林縣涉縣等九縣雖收成較勝於延津
等九縣然不及河以南之豐收糧價亦昂(臣)擬分
别借糶以濟民食以平市價借者於眀年麥熟還
麥再於秋間易穀糶者存貯穀價俟明年秋後買
穀總期閭閻蒙接濟之惠漕米無浥爛之虞(臣)與
司道等官復加商酌無異謹繕摺恭
奏伏乞
皇上訓示遵行再今歲東省亦有歉收之州縣其應賑
應借應糶之處(臣)巳札致撫(臣)岳濬令其就近斟
酌辦理請
旨遵行合併陳明謹
奏
區畫甚屬允協照所議行
同日又
奏為據實覆奏事案查東省雍正八年
大計屆期(臣)因司道府廳等官各因查災散賑公出
而州縣及教佐雜職亦各在本境分辦賑務奏請
展限仰蒙
聖恩准於次年舉行欽遵在案今雍正九年正當補行
(臣)自應與撫臣矢公矢慎詳加甄别以副
大典兹接撫(臣)岳濬來字欲將本年補行
大計再寬一年業經繕摺具奏欽奉
硃批與(臣)商酌會題并另移疏稿到(臣)竊思(臣)與撫臣
俱係在任年久且東省今歲竝無應行展限之事
難於措詞題請即部議亦恐無例可援再查
計典之制自司道以至府州縣印佐教雜等員無一
不當加謹考覈以昭彰癉之公今撫臣疏稿内止
就知府知州知縣而言且云任事不及一二年及
調署新任正在試看等語(臣)查保薦卓異必須歷
任巳滿三年之員至於干犯八法竝無在任未久
得免考察之例且東省屬員有干八法者正不乏
人何可因此而遂寬
計察至云事蹟顯露可以不時舉劾查府州縣中一
有才能出衆者或題陞或調補一有庸懦不職者
或參革或改教各省莫不皆然何年不當如是則
是各省之
大計皆可因此而停而黜陟之
鉅典又於何年而補再大小屬員惟知縣以上可以
不時保薦至於佐貳首領教雜等微員例必屆
大計之期方得選舉一經停止則此等微員中即有
合例應舉之賢員巳不能仰邀卓異其雖不合例
而堪膺附薦者更何所希冀至於老病不職之輩
皆得倖免而姑容殊非所以示鼓勵而嚴創懲也
(臣)不敢冒昧合詞會題謹據實覆
奏伏乞
皇上睿鑒訓示遵行謹
奏
所見甚是前據岳濬摺請寬限所以批令與卿商酌也
考察大典自應照例舉行移文令伊知之
同日又
奏為據實覆奏事竊(臣)於雍正九年十月初六日准
山東撫(臣)岳濬鈔奉
皇上硃批該撫臣奏請改徵漕穀減收耗米一摺欽奉
諭旨與田文鏡商酌行之欽此鈔移到(臣)伏查漕糧乃
天庾玉粒例不改折仰蒙
皇上軫念河東兩省今歲夏間得雨稍遲收成未免歉
薄將雍正九年漕糧照一米二穀之例改徵穀石
收貯平糶通省糧民既免舂碾運兌之煩復邀減
糶接濟之益巳沐
天恩於逾格矣自應照例正耗竝收原不必再爲推廣
之請以開小民無厭之求也前因豫省漕糧加耗
原署撫(臣)張元懷奏請豁免經(臣)查眀每穀一石
雖得碾米五斗六七升及六斗不等然除去碾費
止得淨米五斗今改收二穀原無多取於民且漕
耗關係運費徵穀出自
特恩不過一年嗣後仍應徵米起運一經豁免無知愚
民便為藉口以致運費無出(臣)又思一米二穀雖
得連耗在内將來或借或糶斷不能以一石六七
斗之穀即作米一石與民勢必仍以二穀作一米
散給則不但耗穀無存即正穀必致虧缺是以(臣)
請照例徵收也今東省漕糧事同一例應仍照徵
其折色一項每米一石徵銀八錢加耗銀一錢二
分應如撫(臣)岳濬所奏俟起觧正銀時除扣用觧
費外餘銀觧歸司庫留充公用緣係奉
旨與(臣)酌行事理理合覆
奏伏乞
皇上睿覽訓示遵行為此謹
奏
交部查議俟奏覆到日有旨
雍正九年十一月二十七日河東總督(臣)田文鏡
謹
奏為恭謝
天恩事雍正九年十一月十八日(臣)齎摺家人捧回(臣)
恭請
聖安摺内欽奉
皇上硃批諭旨朕躬甚安今歲値卿七旬壽期甲子重
來又十年人世稱為難得朕差員至豫頒賜各物卿
其領受不必過於張皇令人遠接此番恩賚應具疏
題謝俾天下後世知朕優禮大臣之意也欽此嗣於
二十四日
欽差奏事筆帖式阿昌阿齎捧
皇上恩賜至豫(臣)隨跪迎至署望
闕叩頭謝
恩祗領遵
旨恭疏具
題奏謝外我
皇上盛德在躬太和保合
乾行日健
景福日隆(臣)實懽欣雀躍莫可名狀至(臣)一介庸愚七
旬衰朽荷蒙
皇上天高地厚之恩巳筆不勝書口難殫述兹當犬馬
加齒之辰復蒙
聖恩眷注於總理萬幾之時
特遣近臣至豫
頒賜御書匾額對聫冠袍等件又據阿昌阿敬宣
恩旨并賜(臣)寶丹(臣)跪聽祗領之下驚喜欲狂感激涕
零伏念古來明良遇合如堯舜之於臯䕫湯文之
於伊呂千古稱為極盛然未聞有如斯
寵錫如斯
榮眷我
皇上聖德神功誠遠超於堯舜湯文而(臣)之才則不逮
臯虁伊呂之萬一(臣)之遇則巳為臯虁伊呂所未
有又蒙
聖恩諭令具題俾中外咸知史書特載競傳為微(臣)獨
得之遭逢超前軼後之盛事是(臣)希望不及之
異數我
皇上特加之(臣)不敢自表之
寵遇我
皇上又諭及之(臣)何人斯而獨蒙此罕見罕聞之
曠典為天下後世共見共聞之
殊榮(臣)正不知何修而荷
聖主知遇之隆至於斯極此即鏤心刻骨不足以銘感
捐頂糜踵不足以言報連章累疏不足以陳謝也
所有微(臣)感激私忱謹再恭摺具
奏伏乞
聖鑒謹
奏
覽卿奏謝矣
雍正九年十二月初七日河東總督(臣)田文鏡謹
奏為據實奏
聞事竊查河南布政使高斌前(臣)在京時蒙
皇上詢及高斌居官如何之處(臣)因進京之日高斌尚
未到任其居官如何(臣)未能知當即據實覆
奏迨(臣)回豫之後留心體察聽其言論甚屬明白為
人謹愼辦事亦屬實心甄別屬員亦見公當不似
無才之人(臣)竊私喜因共事未久不敢遽
奏嗣奉
諭旨高斌著以布政司銜授為北河副總河河南布政
司員缺著山東糧道徐聚倫補授徐聚倫到豫後高
斌再赴副總河之任欽此(臣)計徐聚倫到豫尚需時
日高斌尚在辦理藩司之事(臣)正可再為試看奏
聞旋奉
諭旨高斌署理四川布政司(臣)隨委糧儲道張建德署
理藩司印務令高斌交代明白以便赴任(臣)正欲
俟其起程有日將交代清楚赴任緣由并其居官
之處備悉奏
聞兹復奉
諭旨因高斌奏稱伊母年逾八旬人子之心難以遠離
著將高斌仍留河南副總河之任等因欽此仰見我
皇上軫念臣工推恩錫𩔖之
曠典(臣)查高斌事無鉅細俱能留心辦理今蒙
聖恩仍留副總河之任(臣)同在豫省可以不時勉勵冀
其成一
國家有用之材以圖仰報
朝廷所有(臣)察看高斌居官辦事之處理合據實奏
聞伏乞
聖鑒謹
奏
評論高斌居官辦事之處甚是但嫌其才具微覺狹小
耳然乃心國家勉圖報效洵屬賢員今又巳另用矣
同日又
奏為請停民壯防護之例以收實用事竊查州縣定
制原有額設民壯一項久經裁減雍正二年刑部
尚書勵廷儀條奏令各州縣揀選壯丁務足五十
名之數分派學習以資捍禦緝捕之用仰蒙
皇上軫念文員
敕部議給防護之人嗣經部議即於州縣民壯内挑選
兩司各給五十名道府各四十名同知通判各二
十五名州縣佐貳酌與四名或六名此誠
聖主愛惜臣工無微不至之至意(臣)查河南司道府廳
佐雜等衙門共撥民壯一千一百四十七名每年
共支銀六千八百八十二兩山東司道府廳佐雜
等衙門共撥民壯三千四百二十四名每年共支
銀二萬五百四十四兩查各官俱有經制皂快等
役跟隨侍候此等民壯不過於本官轎馬之後隨
從而巳竝無别項差使且係各州縣撥送距本官
駐劄衙門遠近不等工食之外毫無出息是以殷
實本分之民皆不願應募而現在充當者俱係游
手惰民并貧乏無藉之輩每遇該班逃避躱閃竝
恐在外為姦作匪前署廣東布政使王士俊籌及
於此
奏請提觧工食聽其於本地召募各衙門因有即令
别役充數者甚至佐雜等官或將工食入己不復
雇募均在不免從前在州縣時聚集一處且有上
司不時考驗尚不肯學習武藝今四散於各衙門
更難取齊教習(臣)竊以為舉凡公所俱在州縣境
内各官出署齊集公所州縣果有強幹民壯上下
皆可資其捍禦無俟分派各衙門致成虚設再查
直隸各省州縣所設民壯亦不必皆用五十名之
多除省城首府所屬大縣仍給五十名外其別府
所屬極衝之州縣酌存四十名次衝三十五名簡
僻三十名亦巳敷用請將司道府廳佐雜等衙門
民壯盡行裁汰飭發各原籍地方同各州縣民壯
一併考驗挑選補足各州縣應存名數其餘仍歸
里甲編管惟是民壯一項與别役不同伊等亦有
修飾弓箭鳥鎗等器械及製辦火藥鉛子火繩之
費每名止給銀六兩實屬不敷(臣)請照禁卒工食
之例每名增給銀二兩以作器具之資其所司者
止令捍禦城署倉庫護送糧餉罪犯至緝盜一事
宜專責捕役非民壯所能應請停免以便專心學
習責令營員照例會同地方官按期訓練同知通
判等員暇時下縣查驗俾知警惕務期操演純熟
然不立一勸懲之法則官役皆不知鼓勵(臣)請民
壯中果有年力精壯勤於學習武藝嫺熟出衆者
即照河工堡夫之例拔入營伍充補守兵漸次拔
戰拔馬得與考拔把總之列俾有進身之階文武
員弁不勤於操練以致技藝生疎照例參處倘州
縣將曠缺不即召募足數冒銷工食入己查出據
實嚴參請
旨究擬如此則民壯俱收實用錢糧不致虚費文武均
資其捍禦矣(臣)未敢冒昧具
題謹繕摺
奏請伏乞
皇上睿鑒訓示遵行謹
奏
民壯一事候發廷臣議覆朕酌定有旨
同日又
奏為據實覆奏仰祈
睿鑒事竊查東省大路仰蒙
皇上天恩發帑興修以便行旅(臣)入
覲時跪承
皇上垂詢仰見利濟
天心即民間往來䟦涉之微亦無時不上厪
聖懷(臣)回任後復加查察北自德州劉智廟起南至郯
城縣各屬自動帑興修之後俱係高平大道兼之
往來日久土性堅實行旅無不歡聲載道感頌
皇仁竝未聞有人稱未便之處惟郯城縣諸葛店北自
土地廟起至河堰止計長三百六十七丈又自河
堰起至沂州交界止計長二百八十丈緣去秋山
水陡發衝決河堰以致一帶大路稍有坎坷臨河
水急難以堅築今於原路之東自土地廟石拉子
起至交界止改築大路較之舊路稍高業巳一律
堅平至沂州大路惟有沙漲工段四處人力難施
亦無别路可以改修幸地勢尚高雨水不致為患
再泰安州惟
先農壇東等五處道路山水衝激又有坡水積聚隂
雨難行今相度地勢現在議建石橋各一座准撫
(臣)岳濬會疏具
題候部覆允至日確估修建(臣)復寄字與撫(臣)岳濬
并行司道府州嚴督地方官乘此冬晴農隙作速
修整務使蕩蕩平平以垂永遠所有查明修整緣
由理合據實覆
奏伏乞
皇上睿鑒謹
奏
留心辦理務使一律坦平勿貽行旅以䟦涉之勞
雍正十年正月二十八日河東總督(臣)田文鏡謹
奏為恭請
聖安仰祈
睿鑒事雍正十年正月二十八日接准部咨一件欽奉
上諭事伏讀
上諭擬於正月祈穀之期虔禱
上帝以迓
天和乃朕躬偶感風寒醫家奏請避風静攝是以未曾躬
親祀典等因(臣)跪讀至此犬馬愛
主之心實深眷戀縈結寤寐夙夜靡寧伏願
皇上保合太和天行日健(臣)不勝虔切之至至於數月
以來各屬報得雨雪未獲普遍(臣)自當遵
旨敬謹修省悉心訪察先事圖維不敢上負
聖心謹此跪請
聖安仰祈
睿鑒謹
奏
朕躬今巳全愈矣時當春令虔求雨澤濟農播種斯為
第一要務近聞豫東兩省吏治甚有不協可傳諭岳濬
共相誡勖竭誠修省更宜懲貪奬善糾謬繩愆以申明
政教訪民疾苦料檢儲蓄以先事預防庶冀上格
天心化災為福否則不亦有忝厥職大負朕恩耶
雍正十年二月初六日河東總督(臣)田文鏡謹
奏為恭報豫省得雨日期仰慰
聖懷事竊照冬雪春雨於二麥最關緊要河東兩省自
冬以來各屬雖屢報得雪然尚有未獲均霑之處
正需春雨(臣)隨飭令各屬查明祈禱在案雍正十
年正月二十八日接准部咨以近京各省雨雪未
獲普遍上厪
宸衷特頒
諭旨令(臣)等敬謹修省先事圖維仰見
皇上軫念民依
宵旰焦勞至深極切(臣)跪讀之下益深悚惕復敬謹
欽遵轉行各屬一體虔誠祈禱兹開封省城於二
月初二日申時起至初四日寅時止得雨五六寸
四野霑足又據開封通屬及歸德府之商邱寧陵
睢州懷慶府之原武武陟河内河南府之盧氏衛
輝府之延津濬縣直隸許州并所屬陳州之西華
商水鄭州之滎澤滎陽禹州之新鄭等處俱報於
二月初二初三初四等日得雨入土三四寸五六
寸不等不獨麥苗滋長而農人乘此雨後又可耕
犁田畝以為播種秋禾之地實屬應時甘雨百姓
無不歡呼載道感頌
皇仁至距省遥遠尚有未經報到之各州縣(臣)業巳飛
行飭查俟報到日另行恭
奏外所有開封等處得雨日期合先星馳奏
聞仰慰
聖懷再查此番得雨濃隂連日得雨之處頗廣東省亦
應獲有甘霖綂俟報到日再行奏
聞合併陳明為此謹
奏
以手加額覽之此番膏雨實大慰朕之憂懷
雍正十年二月十六日河東總督(臣)田文鏡謹
奏為欽奉
上諭事雍正十年二月初七日接大學士鄂爾泰等札
内開雍正十年正月三十日奉
上諭京師自上冬以及今春未得雨雪即畿輔地方與
河南山東看來雨雪亦少朕與諸大臣恐懼修省潔
誠祈禱竝令九卿等悉心籌畫以防二麥或有歉收
為未雨綢繆之計諒各該督撫自知恪謹
天戒體察民隠以副朕之委任再聞豫省之河北三府上
秋被旱收成歉薄小民餬口艱難此道路所共知者
今當青黃不接之時該督應當速為計議或散賑或
平糶務使民食有資不誤三春力作倘春間雨澤又
復愆期麥收失望則小民連遇歉年必致飢餓失所
甚有關係該督應仰體朕心董率有司實心撫恤從
來年穀豐歉不齊全賴人事之補救不必以旱潦為
諱遇歉歲而能以實情上逹使恩澤下逮此即封疆
大臣為國為民之功也爾等可密寄信與田文鏡伊
切勿受屬員之朦蔽倘州縣官員等有隱匿掩飾等
情即行嚴加參劾以為輕視民命者戒欽此等因到
(臣臣)跪讀再四感悚無地伏念(臣)猥以庸材荷蒙
聖主委任(臣)上年入
覲時仰蒙
皇上面諭救災恤荒之道宜於迅速寬大又貴先事圖
維勿使一夫失所又
諭(臣)將河北三府歉收之處查明賑恤(臣)實刻刻在心
回豫之後即宣揚
聖意詳告屬員俾各仰體
宸衷愛惜百姓(臣)於上年十一月内將彰衛懷三府所
屬歉收之處查明分別賑濟出借平糶具
奏蒙
皇上恩允欽遵轉行在案今奉
諭旨以青黃不接之時
令(臣)速為計議或賑濟或平糶務使民食有資不誤三
春力作又恐春雨愆期麥秋失望
令(臣)董率有司實心撫恤我
皇上之軫念民依至深極切(臣)何敢不悉心經理仰副
聖懷竊查河北彰衛懷三府上年秋雨雖則愆期收成
厚薄不一其收成較薄之彰德府屬安陽湯隂衛
輝府屬之延津汲縣新鄉淇縣懷慶府屬之修武
武陟原武等九縣實在乏食窮民巳各賑三箇月
口糧又將南漕出借平糶其收成較勝之彰德府
屬臨漳武安内黃林縣衛輝府屬之獲嘉輝縣濬
縣滑縣等八縣巳將南漕出借平糶查賑濟自上
年十二月起至今春二月其應給口糧業經照數
賑完至平糶出借二項自去冬開倉至今源源不
息竝未間斷市價不致頓昂民食不致缺乏此三
府實在之情形也惟是賑濟之戸(臣)原議止給三
箇月口糧以二月為期但今青黃不接去麥熟之
時尚遠似應推廣
皇仁懇
恩再加賑三四兩箇月口糧又上年查賑之時止就彼
時乏食窮民開報其家有貯糧者不在賑濟之列
然其中有彼時可以度日此時未免告匱者仍恐
餬口維艱有誤春作(臣)請將此等人民量賑兩箇
月口糧照例散給便可接至麥收矣倘地方官玩
視民瘼不能實力奉行加意撫恤(臣)即據實
題參至南漕米石現在平糶其賑濟之安陽等九縣
新舊錢糧竝懇
聖恩暫為寬緩至麥熟後開徵則民力更紓益戴
天恩於無既矣(臣)蒙
皇上畀以封疆之重常思民為邦本食為民天敢不仰
體
天心以愛飬百姓為首務況我
皇上於總理萬幾之時
厪念三府之民特頒
諭旨詳悉指示(臣)敢不確察情形實力撫恤寧使百姓
之霑
恩過優不使一夫之或有不獲但(臣)智識淺陋恐計慮
未當謹繕摺覆
奏伏乞
皇上訓示遵行為此謹
奏
當勘災之際防屬員之諱匿於查賑之時杜胥吏之欺
朦此最為要務所宜悉心體究不遺餘力者也
同日又
奏為據實覆奏仰祈
睿鑒事雍正十年正月十四日准山東撫(臣)岳濬鈔送
敬陳海島要地等事奏摺一扣雍正十年正月初
一日奉
皇上硃批與督(臣)商酌具奏等因到(臣臣)伏讀
諭旨仰見
聖明慎重海疆至意(臣)查撫(臣)岳濬條奏未嘗非防姦
杜匪之切慮但其於洋島情形尚未洞曉(臣)既奉
旨商酌敢不悉心籌度計求萬全(臣)於雍正六年奉
旨兼轄山東(臣)親到登州週歷其地凡水師廵船出入
停泊之處墩舖礮臺稽查捍禦之所又加詳晰討
論節經備細奏
聞在案今復查考圖案再四思維用敢竭忠攄誠敬為
皇上陳之(臣)查沙門島在天橋口東北相距登州府城
止六十里係一小島竝非可以灣泊船隻處所惟
有廟島一處在天橋口之西北三十里約距沙門
島五十里上有顯應神妃祠宇因東有長山島西
有大小黑山二島為之翼護凡遇西北風起之時
可以灣船數十隻亦止可暫時停泊若東南風則
又難以停泊矣長山島較大小黑山二島亦屬小
島此三島之下俱不可灣泊船隻撫臣奏稱沙門
島一名廟島者非也至廟島之可以暫停船隻者
亦惟自東省出口前往天津等處糧食商船因是
甫行開出必至廟島設供獻神兼候風潮以便放
出大洋若閩廣江浙商船往北貿易者則順南風
由成山頭一直北上及回船之時則又順北風直
往南下俱於大洋颺帆徑過多不遶道灣入廟島
蓋廟島之下係登膠水師兩營廵哨兵船出入停
泊之所巳極謹嚴倘有匪船從此外洋經過官兵
不協力追擒尚干參究豈容匪船入島乎此來歷
不眀船隻可以信其決不敢入若本省商民船隻
自有本省之二十五處口岸盤驗放行又無庸重
複查察致滋擾累至於海船往關東夾帶私參販
往南省一事姦民貪利妄行雖不能保其必無但
(臣)自兼轄山東以來留心察訪嚴飭稽查從無此
等犯案據(臣)查夾帶私參乃係犯法之事且又係
貴重之物豈肯寄頓島民之家輕付貧人之手況
沿海口岸甚多無處不可上岸若設官止於廟島
一處稽查彼凡有夾帶者豈肯復入廟島其從大
洋經過各船廵查員役又豈能駕舟追躡於洋面
盤驗實屬無益再(臣)查沙門等五島居民共五百
餘家墾種地畝亦止一百餘頃雖各成村落而地
非膏腴民皆椎魯不過苟圖生聚於波濤震撼之
中稍有騷擾即抛家棄業或入海另覓生涯以致
荒廢田地此又不可不慮及者也(臣)愚以為島中
原係蓬萊縣地方自應仍聽該縣編管若委通判
一員帶役四十名每年於四月初旬赴島駐至十
月回郡一以稽查船隻一以編管居民則此荒濱
僻壌之中儼然成一收税驗船口岸外而需索商
民内而擾累百姓貽害無窮如云文武可以彼此
相制則官與將弁不和役與兵丁不輯必從此起
伏查雍正八年欽奉
上諭文員管轄武職武員管轄文職皆不可行等因欽
遵在案今令文武彼此相制亦屬非宜事關海洋
廵防固不可不嚴而撫綏招徠亦不可不慎(臣)請
仍照舊例外洋責之廵哨官兵内口責之州縣有
司似無庸添此通判一員也緣奉
諭旨命(臣)等商酌具奏事理(臣)謹覆
奏伏乞
皇上睿鑒批示遵行謹
奏
所議深中肯綮生一事不如省一事正此之謂也
同日又
奏為據實奏請仰祈
睿鑒事竊(臣)於雍正九年八月内在京奏請豫省車兵
親子弟姪内選其年力精壯者補伍如不足一千
名之數另行召募充補令與大營之兵一體操演
精銳隨蒙
皇上俞允
面諭演習之法至詳至晰(臣)又跪奏山東登兗二鎮亦
應照式訓練欽奉
諭旨令(臣)回豫知會撫(臣)岳濬一例照行(臣)於九月二
十四日回豫遵即密行知會撫(臣)岳濬署登州鎮
(臣)冉起鳳兗州鎮(臣)曾謨去後兹接撫(臣)岳濬來
字撫標巳選有車兵子弟竝食糧兵丁共一百二
十名現在再挑百餘名登鎮各營巳選有一千名
兗鎮各營巳選有一千名豫省南鎮各營巳選有
一千名北鎮各營巳選有一千名及(臣)標兩營選
有一百八十名又南北兩鎮募補之步兵一千名
俱各遴委員弁教導訓練弓箭扁刀長鎗短棍籐
牌等件又令一日之間行走數十里并身帶重物
由近漸遠由遲漸速由輕漸重業巳如法操練各
兵俱皆感激
聖主教飬隆恩踴躍從事現在每日勤習漸至嫺熟巳
有五六分成效(臣)查此等挑選精兵雖不令其充
應别項差使然終日步行操演殊屬勞苦且不無
鞋襪之費(臣)再四思維内除馬兵糧餉原屬充裕
外其餘步兵各食守糧一分每月止領餉銀一兩
米三斗車兵子弟雖蒙
皇上天恩於
恩賞坐糧之外每名每月賞給銀六錢米二斗然既挑
入精兵數内者即屬一名正兵除飬贍外其於操
有請者東省兗州一鎮如臨清沂州德州高唐泰
安臺莊等營當中東兩大路之極衝汛廣差繁額
設馬步兵丁七千五百六十五名除各官飬糧及
派出師車兵外止存營五千九百七十二名今又
挑選精兵一千名其餘存營兵丁實在不敷應差
可否照豫省南北兩鎮之例增募守兵五百名分
撥緊要營汛與現在存營之兵一體操演務使技
藝純熟以供差防之用於營伍不無裨益(臣)不揣
冒昧據實奏請伏乞
皇上睿鑒批示施行謹
奏
兗州係通衢大道非山陬海澨可比現有額兵五千九
百餘名足資弹壓不必增募
雍正十年二月二十五日河東總督(臣)田文鏡謹
奏恭請
皇上聖安
朕躬甚安夙疾盡除矣較之去冬更覺調暢順適特諭
卿知自應倍喜也
同日又
奏為欽奉
訓旨據實覆奏事雍正十年二月十七日(臣)齎摺家人
捧回(臣)恭請
聖安摺内欽奉
皇上硃批諭旨朕躬今巳全愈矣時當春令虔求雨澤
濟農播種斯為第一要務近聞豫東二省吏治甚有
不協可傳諭岳濬共相誡勖竭誠修省更宜懲貪奬
善糾繆繩愆以申明政教訪民疾苦料檢儲蓄以先
事預防庶冀上格
天心化災為福否則不亦有忝厥職大負朕恩耶欽此(臣)
跪讀之下甫誦至第一句
諭旨不勝踴躍懽忭之至隨即叩謝
蒼穹為四海臣民保護
聖主隆庥再讀
全旨喜躍之後深以恐懼(臣)查豫省開歸河南汝等五
府陳許禹鄭陜光汝等七州業巳普降甘霖麥苗
長發惟彰衛懷三府尚有未獲溥霑之處至東省
除登萊青三府并武定濱莒等州各所屬地方自
冬及春各得雨雪原未缺少其濟兗東三府并泰
安東平高唐沂濮曹等州各所屬所得雨雪多寡
不等尚未均霑此皆(臣)奉職多愆之所致(臣)查彰
衛懷三府(臣)巳將地方情形并請加賑緩徵事宜
恭摺具奏候
旨遵行其東省濟兗東三府(臣)亦節次移行撫(臣)岳濬
署布政使孫蘭芬現在減價平糶貧民不致乏食
幸此三府上年截留漕米尚存七十餘萬石設或
二麥歉收儘足動用(臣)仍敬謹修省虔誠祈禱將
現在所行政務深自省察并諮詢各屬恐有不便
於民足以上干
天和之處力求改正惟冀廣沛甘霖仰慰
聖懷從來大法則小廉表端則影正豫東二省吏治甚
有不協以致上厪
聖心(臣)罪難逭乃蒙
皇上天恩不即加譴責
訓誡諄&KR0704;(臣)何敢分諉於屬吏竊(臣)身受
天恩至深極重十年以來竭盡血誠凡有可以仰報
天恩俯慰民望者不敢少惜心力少避嫌怨久在
聖眀洞鑒之中若不蒙
皇上保全則雖千百(臣)身亦不能久膺重任至於今日
(臣)雖至愚荷蒙
皇上恩遇訓誨如此之隆如此之篤即犬馬禽魚亦知
銜結乃敢少萌負
恩之念則眀明在上實鑒臨之矣除敬錄
硃批諭知山東撫(臣)岳濬欽遵外(臣)復敬錄一道謹粘
几案之前時時觸目警心竭誠修省仍仰祈
皇上念(臣)庸愚憐(臣)衰老時加
訓示遵行(臣)不勝感激悚惶之至所有奉到原摺一併
恭繳謹
奏
朕之聽聞容或訛誤
上天監觀豈有差忒即以卿在豫十年綂而計之前數年
之雨暘時若近數年之水旱災荒非明證歟
上天感應分毫不爽於斯不凜然敬畏循省愆尤可乎諒
卿居心自應終始未渝苐恐精神減退於前或被不肖
屬員所欺蔽耳百凡處加詳加慎為之
同日又
奏為署司未得其人據實奏
聞事竊查山東署布政司孫蘭芬原係河南南汝道經
(臣)
請調登萊青道蒙
皇上逾格擢用
特命署理山東藩司印務於雍正八年十二月二十四
日到任(臣)留心體察見其才情尚好辦事亦勤(臣)
深慶得人感激
天恩於無地雍正九年七月(臣)進京
陛見跪奉
皇上垂詢孫蘭芬能否勝任(臣)隨回奏能勝此布政使
之任復奉
皇上垂詢伊性甚急(臣)回奏近來巳覺少改奉
旨若如此即堪實授(臣)回奏好(臣)自九月回任後正欲
其同舟共濟深藉臂指之助又恐其恃才任性致
悞公務屢行寄字令其就近與撫(臣)岳濬商酌妥
協至所辦政務或有與(臣)意見未符者(臣)即開誠
布公眀白指示密與商㩁總求
朝廷公事辦理得宜不謂該署司自(臣)進京之後頓改
前修仍以氣質用事(臣)留心試察凡於屬員賢否
不定於屬員之優劣而出於一巳之好惡如試用
劉書委署昌邑縣事務婪贓纍纍孫蘭芬徇庇該
員密囑承審各官懸案不結及(臣)回任訪聞飭查
方為嚴審詳參再如夀光縣知縣楊正弼勒借縣
民銀兩濰縣知縣鄒孟復諱命婪贓經(臣)訪查孫
蘭芬甚不樂聞猜擬係何人進禀於(臣)彼即深為
不悦以致各屬避嫌不敢復向(臣)言一事及至審
實先後糾參而人言方息又兗州府知府沈斯厚
到任以來才不諳練諸事廢弛各屬觧府人犯候
審無期以致拖斃在獄者多(臣)訪聞行查孫蘭芬
不但不肯揭參且逢人稱說以為好官眀欲與(臣)
相左又試用通判楊眀德委署長山縣少年紈絝
耽於歌唱不理政務縱役横行經(臣)訪眀密飭孫
蘭芬查察孫蘭芬止將該縣撤回竝不揭報亦無
隻字回覆再東省於雍正九年蒙
皇上天恩撥截南漕奉米原以備一時急需而孫蘭芬
狃於米石不能耐久恐致霉爛賠累急欲出糶一
空屢行詳請減價(臣)因冬春雨雪稀少又奉有先
事圖維之
諭旨凡事自當預為措辦恐減而又減價值太輕即為
姦牙囤戸賤買貴賣致病民食且速急糶完萬一
二麥歉收將來三四五六七八等月正需接濟此
時再作無米之炊徒費周章於事無補而孫蘭芬
執說甚堅將(臣)批令查議之詳竝不置議一字徑
行頂回此其偏執巳見者一也再奉
旨於德州臨清建立倉厫或赴直隸買米或留截南漕
存貯以備山東河南兩省不時之需而孫蘭芬竝
不悉心辦理惟恐南漕大米易霉以致賠累議截
山東本省之漕折穀收貯(臣)以漕運小米止河南
山東二省運兌京倉為數不多每年支給
陵糈之後僅存無幾不可不為京倉留一地步且大米
雖不比穀石之耐久即暫存一二年亦不至遽霉
驟爛如謂北地不宜則通州京倉去東省更北豈
獨不懼霉爛且截本省之漕以備本省之用何不
即留貯各州縣倉厫一有動用取之甚便而必於
臨德二處另建倉厫糜費帑項耶還須遵
旨截留南漕為是經(臣)如此詳晰開導孫蘭芬始行另
議此其草率辦理者一也再雍正九年秋後買補
倉穀款項紛繁當此歉收穀貴之時孫蘭芬竝不
查察各屬穀價之貴賤倉存市賣之有無一例飭
買以致存倉舊穀尚多市價甚昂原價不足者有
多買之苦累存倉舊穀本少市價未昂原價足買
者有不買之空虚(臣)回任之時見其辦理草率甚
為驚駭(臣)為之酌盈劑虚詳晰指示而孫蘭芬始
照(臣)檄辦理分案具詳方有頭緒此其草率辦理
者又一也以上各案(臣)皆就其重大而有實據者
言至其日行事宜(臣)所未知者不知凡幾即此數
事而觀其徇庇劣員既如此其辦理大案又如彼
而又性情褊急舉止躁露將來必至貽悞地方所
關甚鉅若不急為奏
聞則孫蘭芬之深負
聖恩即(臣)之深負
聖恩也(臣)從前未能深察其人屢行舉奏雍正五年十
一月欽奉
皇上硃批孫蘭芬情性太急終非大器仰見
聖眀早巳洞燭其疵(臣)不勝欽服惶愧無地伏乞
皇上鑒(臣)愚昧宥(臣)罪譴(臣)惟有矢公矢慎竭盡愚忠
以仰報
天恩於萬一耳為此謹
奏
此奏是朕謂孫蘭芬不勝任之諭不啻一而再再而三
卿乃執迷不悟斯即被屬員欺蔽之眀驗今雖覺察具
摺論列於心能不抱歉乎既經此一番則凡向日認為
可以倚信之員俱當加意體究確覈其實朕所慮者正
恐該屬負卿不獨孫蘭芬也切莫錯會事事虞欺時時
防詐庶無大謬仍候另旨諭部
雍正十年三月十五日河東總督(臣)田文鏡謹
奏恭請
皇上聖安
朕躬安適如常屢次詢問卿體近時景況第見奏謝之
章而厥疾曾否全愈精神增損若何竝未言及嗣後齎
摺人來可據實奏聞以慰朕念
同日又
奏為恭報豫省得雪日期仰慰
聖懷事竊查豫省河以南之開歸河南汝等五府及陳
許禹鄭陜汝光等七州自冬至春雨雪均霑節經
(臣)恭摺奏
聞惟河北彰衛懷三府尚未溥遍霑足民情望雨甚殷
(臣)欽遵
諭旨竭力修省潔誠祈禱復飭各屬設壇齋戒一體祈
求兹開封省城於三月初十日未時得雪起隨下
隨化至十一日未時止又十一日亥時細雨密下
至十二日丑時復降大雪至午時止除消化外積
雪四寸餘連前得雨雪入土共有七寸又據開封
歸德河南彰德衛輝懷慶等府陳許禹鄭等州所
屬地方各報三月初十十一十二等日得雪七八
九寸及盈尺不等四野霑足入土深透(臣)於十三
日親詣各壇謝
神隨有百姓老幼萬餘人擁至壇前合掌望
闕叩謝
天恩歡聲雷動(臣)復傳其中老農詢問據稱今歲係有
閏月節氣尚早得此大雪融化入土不獨麥苗長
茂即早種之高粱早穀等類亦皆勃發而未種之
棉花早黍早穀芝麻等項又可及時播種實為應
時膏澤(臣)與百姓莫不感頌
聖德羣呼
萬歲所有開封等處及河北彰衛懷三府得雪日期理
合星馳奏
聞仰慰
聖懷至河北三府得雪之後正可播種秋禾其有無力
窮民不能備辦籽種者(臣)巳飛飭地方官借給籽
種俟豐收後交還務使野無曠土農無失時以仰
副我
皇上子惠元元之至意合併陳明為此謹
奏
豫省連得雨雪霑足朕曷勝額慶但節候未免稍遲二
麥可望豐收與否從前缺雨春麥曾及佈種與否所奏
均未明晰
雍正十年三月二十八日河東總督(臣)田文鏡謹
奏為恭奏東省雨雪并豫省得雨日期仰祈
睿鑒事竊查東省各屬於雍正十年二月初六日以前
得過雨雪經(臣)奏
聞在案惟因去(臣)駐劄地方路途遠近不一各屬具報
雨雪之文前後參差而到未能隨時彙奏除登萊
青三府及莒濱等州所屬上冬原未缺雪春來亦
未少雨二麥豐收可卜外惟濟兗東三府及泰東
高濮沂曹等州所屬地方雨雪稀少今自二月十
一十五十六十九等日三月初四初五初九初十
十二等日或報得雨或報得雪各三四五寸不等
於麥苗俱得滋潤長發亦且得以佈種秋穀目下
民間尚有蓋藏市糧不少民情安堵所有東省得
過雨雪日期理合奏
聞再豫省於三月初十十一十二等日得有大雪經(臣)
恭摺具
奏之後又據各屬具報於十九二十二十一等日復
得大雨四五六寸不等値雪化未久地土津潤之
際得此透雨入土霑足麥苗倍加茂盛巳種之秋
禾俱各長發未種之秋禾俱得播種再開封省城
於三月二十七日天氣濃隂至二十八日丑時起
大雨如注四野滂沱入土深透下至辰時尚未止
息而且濃雲密布雨勢寬廣白叟黃童無不歡呼
載道蓋由我
皇上宵旰勤求至誠格
天是以大雪之後繼以透雨益信天人感應之理神而且
速理合一併奏
聞仰慰
聖懷謹
奏
似此雨雪接續入土透足雖秋禾尚不敢預定二麥則
大有可望矣朕不禁以手加額為豫東兩省黎元欣幸
同日又
奏為恭報桃汛平穩工程鞏固仰祈
睿鑒事竊查豫省河工數年以來仰賴
皇上至誠昭格
河神默佑黃流循軌汛水安瀾中泓刷深工程堅固
前因桃汛將屆(臣)隨檄飭管河道劉永錫河北道
孔傳煥督率廳汛員弁帶領兵夫加意修防廵查
料理兹據河道廳汛等各報稱自雍正十年三月
初十日清明起至三月二十九日止黃河水長一
尺八九寸及二尺八九寸今巳消落一尺一寸竝
未出槽又沁河共水長八尺九寸今巳消去七尺
七寸凡南北兩岸一切堤埽工程俱各平穩兩河
官民莫不踴躍歡呼感頌
聖德惟是轉瞬入夏伏汛即至(臣)仍嚴飭管河各官敬
謹修防外所有桃汛巳過工程平穩緣由理合繕
摺具奏仰慰
聖懷謹
奏
桃汛工程平穩覽奏巳悉今歲夏秋間或恐雨水過多
凡事豫則立及早綢繆為要
同日又
奏為恭繳
硃批仰祈
睿鑒事雍正十年三月十六日(臣)齎摺家人回豫敬捧
皇上硃批諭旨到(臣)敬啓跪讀於(臣)恭請
聖安奏摺内欽奉
硃批朕躬甚安夙疾盡除矣較之去冬更覺調暢順適
特諭卿知自應倍喜也欽此(臣)跪讀之下踴躍起舞
叩謝
天
祖之默佑而深為四海臣民慶幸從此
天行常健
聖德日躋共戴超堯邁舜之
聖人於億萬斯年矣又於(臣)欽奉
訓旨等事奏摺内欽奉
硃批朕之聽聞容或訛誤
上天監觀豈有差忒即以卿在豫十年綂而計之前數年
之雨暘時若近數年之水旱災荒非明證歟
上天感應分毫不爽於斯不凜然敬畏循省愆尤可乎諒
卿居心自應終始未渝第恐精神減退於前或被不
肖屬員所欺蔽耳百凡處加詳加慎為之欽此(臣)跪
讀之下仰見我
皇上聖學達天訓明理著
上天之賜應即在(臣)心之敬弛顯而足據(臣)敢不凜然敬
畏深自修省惟有較前更加勉勵以補精神之所
不逮庶少盡此犬馬之血誠而巳又於(臣)奏參山
東署布政司事孫蘭芬摺内欽奉
硃批此奏是朕謂孫蘭芬不勝任之諭不啻一而再再
而三卿乃執迷不悟斯即被屬員欺蔽之明驗今雖
覺察具摺論列於心能不抱歉乎既經此一番則凡
向日認為可以倚信之員俱當加意體究確覈其實
朕所慮者正恐該屬負卿不獨孫蘭芬也切莫錯會
事事虞欺時時防詐庶無大謬仍候另旨諭部欽此
皇上知人睿哲遠邁唐虞實天下臣民所敬仰而誠服
者(臣)心之抱歉不特今日為然但(臣)實愚昧每為
之深必至歴久方能察識是以每為屬員所誤今
既經孫蘭芬之敗露敢不深自省惕至於屬員之
負(臣)即(臣)之上負
皇上矣(臣)敢他諉并自負(臣)心自當遵
旨更留一番心神也所有奉到原摺理合恭繳為此謹
奏
奏内云屬員之負臣即臣之負皇上斯語不然凡人之
遷改不常始終異趣千變萬化莫可端倪蓋有力所不
能禦智所不及料者但保巳身終不被人所愚足矣何
能保人之必不我負耶十年以來大臣中負朕者指不
勝屈遂謂朕負
聖祖可乎此念被屬員窺破即係自開被愚之門用人一
節朕經數次切諭惟不逆詐不逆不詐二語守而弗失
庶幾一生用之不竭
雍正十年四月十三日河東總督(臣)田文鏡謹
奏為遵
旨密奏仰祈
睿鑒事竊查社倉積穀一項自定例設立以來(臣)於每
年秋收後密飭各屬實力勸輸不論菽粟不論升
斗積少成多而豫省百姓沐浴
聖化無不樂善好義踴躍輸將兹據河南布政使徐聚
倫造冊詳報前來除舊管捐貯社倉穀麥豆高粱
稻穀等項共二十二萬九千八百六十五石零外
又於雍正九年分據開封等八府屬汝陳等七州
并所屬彙報新收捐穀八千五百二十三石零蕎
麥二石以麥易穀二百二十八石息穀一萬六千
三百六十九石零以上共二萬五千一百二十二
石零新舊二項應實在貯倉共二十五萬四千九
百八十八石查雍正八年青黃不接之時各屬借
出共一萬八千八百八十六石零應在雍正九年
秋收還倉但上年河北彰衛懷三府秋成歉薄現
蒙
聖恩溥賜賑恤窮民未能如期交還各屬具報還倉尚
在參差不齊是以未能核定確數合併陳明伏乞
睿鑒謹
奏
覽奏知道了社倉之設本為利民起見借出米穀當觀
地方年歲若何稍覺拮据即停其催納緩至次年交倉
亦未為晚萬不可令有司因追社穀而擾累閭閻從前
楚督楊宗仁銳意建立社倉屬員奉行不善只顧目前
迎合急於積斂以致通省嗟怨此人所共知者當&KR0704;以
為戒
同日又
奏為據實覆奏事竊(臣)遵奉
諭旨查修禹州黃花觀軒轅祠宇(臣)當即諭令布政司
委員會同該州知州親至崆峒山逐處查勘將應
行修葺之處確估詳報兹據布政司覆稱查勘得
黃花觀一名逍遥觀自下觀以至上觀凡廟閣殿
宇門樓房院共六十間自前明正統間重修以來
歷今年久每多傾圯殘缺之處以及裝修神像修
理墻垣街路共需磚瓦木植灰煤顏料釘油工價
各等項共估銀一千二百一十二兩零(臣)隨飭布
政司將(臣)應支
恩賞飬廉銀内照數動支給發禹州先為辦料目下正
當東作方興俟農務稍隙之時即委員監督興工
務期堅固一律巍煥以仰副
聖天子尊崇古先聖王之至意所有逍遥觀估修辦料
緣由理合繕摺覆
奏伏乞
睿鑒為此謹
奏
固係美舉非急務也相度時宜量力為之
同日又
奏為欽奉
聖諭據實覆奏事雍正十年四月初四日(臣)齎摺家人
回豫捧到
皇上硃批諭旨(臣)敬啓跪讀於(臣)恭請
聖安摺内欽奉
硃批朕躬安適如常屢次詢問卿體近時景況第見奏
謝之章而厥疾曾否全愈精神增損若何竝未言及
嗣後齎摺人來可據實奏聞以慰朕念欽此(臣)跪讀
第一句
諭旨仰見
聖天子太和保合景福日隆四海臣民額手稱慶至(臣)
自上年進京之後荷蒙
皇上愛護顧復
賜藥賜醫調理全愈(臣)回任以來至今半載有餘飲食
如常精神強旺即偶爾咳𠻳亦因不能避風所致
竝不為患每日接見屬員審理案件辦理事務操
閱兵丁精神實能應付諸病全愈此皆仰賴
皇上再造鴻恩栽培所致前蒙
聖恩屢次賜問而(臣)竝未明白
奏及者誠以犬馬微軀不敢上瀆
聖聰兹復蒙
皇上殷殷垂詢(臣)方敢據實奏
聞但(臣)自顧何人仰蒙
恩眷(臣)實感激涕零雖捐糜頂踵亦不足仰報
天恩於萬一又(臣)恭報豫省得雪日期摺内欽奉
硃批豫省連得雨雪霑足朕曷勝額慶但節候未免稍
遲二麥可望豐收與否從前春麥曾及佈種與否所
奏均未明晰欽此仰見
皇上軫念民依至深極&KR0704;(臣)查豫省如河以南之開歸
河南汝五府及陳許禹鄭陜汝光七州自冬至春
雨雪時有土膏優渥現在麥苗高至一尺七八寸
及二尺餘不等巳經結穗十分暢茂豐收可期其
河北彰衛懷三府雖自去冬以至仲春雨雪多寡
不等自三月初十十一十二等日得有盈尺大雪
入土深融復於十九二十一及二十七二十八四
月初二初三初七等日三次連得透雨四野遍霑
麥苗勃發并有結穗者數日後出穗俱全(臣)前委
令糧道張建德往河北三府監察賑務事完回省
稟稱沿途詢問老農俱稱低窪平原肥地可望八
九分收成其高阜沙岡瘠地可望六七分收成與
(臣)差人察看并各屬所報情形無異至豫省民俗
大率廣種秋麥竝無餘地留種春麥間有未種秋
麥地畝皆留以播種早黍早穀芝麻高粱豆子棉
花等項自連得雪雨之後民間一律播種早色秋
花青葱遍野竝無尺寸曠土理合據實奏
聞伏乞
睿鑒謹
奏
覽奏卿疾全愈精神復舊而又野無曠土麥稔可期朕
實欣慰無盡
雍正十年四月二十二日河東總督(臣)田文鏡謹
奏為據實奏請仰祈
睿鑒事雍正十年四月十九日接准吏部咨欽奉
上諭山東布政使員缺著河南布政使徐聚倫調補河
南布政使員缺著御史鄭禪寳補授欽此(臣)恭即叩
謝
天恩轉行欽遵在案然(臣)有不敢不據實奏請者(臣)查
河南布政使徐聚倫學問甚優人品端正其勉力
廉隅有志向上(臣)亦可保其無他惟是布政使一
官職司理財用人綜核通省庶政徐聚倫自蒙
天恩陞授以來(臣)見其所辦事務雖無失誤然間有未
甚老練之處皆由閱歷未深之故(臣)以為與(臣)同
城可以不時指示開導引進成全資其佐理兹蒙
聖恩調補山東布政使雖同在(臣)統轄地方而距(臣)千
里之遥公牘往來每需時日究不若豫藩之日在
(臣)左右可以朝夕提撕之為妥便(臣)又查鄭禪寶
前任長蘆鹽政時(臣)於雍正六年前往山東查海
該員亦因公在省與(臣)同辦鹽務鄭禪寳才識兼
優辦事明敏彼此相較徐聚倫優於學行鄭禪寳
長於政事在鄭禪寶似可以離(臣)稍遠亦能勝任
(臣)不揣冒昧請將鄭禪寳調補山東布政使徐聚
倫仍留河南原任似此一轉移間不特人缺各得
其宜即(臣)與撫(臣)岳濬亦共收臂指之助矣(臣)為
兩省政務重大起見可否如斯伏乞
皇上睿鑒欽定施行謹
奏
所請甚是候另有諭旨
硃批諭旨卷一百二十六之二十三
欽定四庫全書
硃批諭旨卷一百二十六之二十四
硃批田文鏡奏摺
雍正十年五月十一日河東總督(臣)田文鏡謹
奏為恭奏河東兩省得雨日期仰祈
睿鑒事竊查豫省二麥現今成熟民間收穫過半不日
可以登場(臣)復密差人員分頭查看今麥粒比往
年倍加堅實不獨河以南之開歸等五府汝陳等
七州屬均係豐收即河以北之彰衛懷三府亦有
六七分八九分收成不等俟查明實在分數容(臣)
另摺恭
奏至東省除登萊青三府莒州所屬原未缺雨現在
麥穗垂成秋禾長發外再濟南一府所屬自四月
十六日巳得透雨之後又復連得雨澤二麥收成
約有七八九分可望秋禾佈種者皆巳長發朱種
者及時耕種惟兗東二府及泰濱武東高濮曹等
州所屬地方得雨未足二麥巳有失收秋禾尚有
未種者據各屬陸續具報自四月十六七二十三
五六八九等日屢次得雨或一二寸至三四寸不
等各色秋花農人乘此雨後俱巳一律播種(臣)巳
遵先事圖維之
諭旨會同撫(臣)岳濬預行辦理查各屬現在貯穀五十
八萬石零米三十九萬石零又奉
旨准截南漕四十萬石以備賑濟之用竝飭各屬勤慎
撙節毋致遺濫嚴禁燒鍋躧麯勸令富戸出糶招
徠商販米石務使民食充裕撫恤得所以慰
聖懷所有河東兩省得雨日期理合繕摺恭
奏伏乞
睿鑒為此謹
奏
頃聞山東甚旱奏内未免有粉飾之詞上下一誠相通
方無隔礙不可稍涉回護
雍正十年五月十八日河東總督(臣)田文鏡謹
奏為據實具奏仰祈
睿鑒事竊查豫省二麥業巳收穫登場仰蒙
皇上修省勤求
聖德格
天今歲全省收成不但俱登豐稔而且麥粒比往年倍加
堅實經(臣)奏
聞在案惟是豫省地居天中北通直隸西聫秦晉南接
江淮湖楚四方輻輳商販羣集甫得收穫之時即
絡繹販運他往雖普天莫非
王土遏糴在所應禁出其有餘以濟民食自無不可然
河南蒙
聖朝休飬有年戸口滋生食指實屬浩繁兼之愚民嗜
利忘遠不知耕三餘一耕九餘三之道儘其所餘
任意糶賣兹據各屬禀稱他省客商來豫糴麥者
陸則車運水則船裝往來如織不絶於道(臣)既不
可違例遏糴竟行禁止又不可任其搬運致鮮蓋
蔵惟有飭令地方官多方勸諭令其早為積貯以
偹不虞各崇節儉以惜物力不得因收成豐稔遂
忘無巳太康之戒總期糧食充裕以仰副
皇上愛飬黎元至意此實(臣)之私心然不敢不繕摺
奏明仰祈
睿鑒謹
奏
教民積貯固是正恐乏勸諭之方耳
同日又
奏為遵
旨預行辦理并東兗二府現在情形仰慰
聖懷事竊照東省濟兗東三府地方上冬少雪入春無
雨(臣)自本年正月間巳&KR0704;隠憂思為留前裕後之
圖有備無虞之計伏查東省倉穀自雍正八年被
水賑濟之後所在皆空蒙
皇上天恩以雍正九年漕米折穀抵賑又截留南漕通
奉等米共九十萬石自前署司孫蘭芬倡為易霉
恐累之說急於出糶凡貯米各屬起而效尤不數
月間糶賣四十餘萬石經(臣)將孫蘭芬奏參嚴飭
各屬止許零星出糶以平市價以濟民食現今尚
存四十餘萬石幸而濟南一府自三月下旬屢次
得雨至四月十六日大雨深透今五月初五初七
又連得大雨甚為普遍現在二麥登場秋禾長茂
市價甚平民情安帖毋庸置議外惟東兗二府及
泰武濱曹東高濮沂八州(臣)通盤打算現存倉穀
五十八萬有零南漕通奉米除𣲖撥别屬外現存
三十九萬有零恐有不敷議請截留南漕四十萬
又恐往返需時密劄撫(臣)岳濬就近奏請蒙
皇上天恩俞允并寬免各關口樑頭米稅以通商賈今
南省商船連檣而至本處商人亦皆攜資往販據
署布政司事按察使唐綏祖禀稱撫(臣)岳濬之意
有存貯臨倉耗羡銀萬餘兩意欲動用此項差員
赴邳徐一帶買麥似屬有益應聽撫(臣)岳濬奏請
動用(臣)又嚴禁燒鍋躧麯勸令富戸將餘糧即在
本地出糶并不許姦牙收囤射利病民是以各屬
集市糧食尚多價值不能驟長但市糧雖屬充盈
止可買食誠如
聖諭不能為窮苦百姓普遍之利(臣)仰體
聖心急籌目前接濟之策無過於散米一法於乏食災
黎深有裨益現在與撫藩悉心經畫尅期舉行遴
選賢員實力辦理務使窮民得霑
恩澤不致流離失所以仰副
皇上愛飬黎元之至意(臣)查東兗二府并各州屬現在
二麥尚有薄收者三十八州縣二麥竟至失收者
二十一州縣有此米穀儘可接至秋收止湏查辦
妥協不致遺漏冒濫自必各得其所近據各屬報
到五月初五初六初七等日均得甘霖秋禾巳種
者條達暢茂未種者現在播種各勤農業民情甚
安將来再得時雨豐收可望理合將(臣)遵
旨辦理事務并各屬現在情形具摺奏
聞仰慰
聖懷為此謹
奏
覽奏東兗二府泰安等八州米價未昂并近日復經得
雨情形憂懷為之稍減
雍正十年五月二十七日河東總督(臣)田文鏡謹
奏為遵
旨通融辦理
恩賞鎮兵生息銀兩以廣
皇仁事竊照馬步戰守兵丁蒙
皇上逾格天恩軫念其家遇有吉凶之事費無從辦賞
給銀兩營運生息以濟其用此從古未聞於今特
見之
曠典也夫
天恩之下逮雖如雨露之潤物當纖巨而同霑然亦如
川源之就下必盈科而後進是以由内及外由滿
及漢由督撫提標而及鎮次第賞給至於各協兵
丁自應静候軍務告竣
國用充饒之日周遍加
恩乃遽欲同沾妄生冀倖此實伊等之不揆時度勢量
力衡情也然(臣)以為協兵之未得同霑者實由督
撫提鎮大臣辦理失宜之所致非盡在於
推恩被澤之自有後先也蓋天下協標兵丁非隸於督
提即轄於總鎮其隸於督提者原為督提之親標
恩賞銀兩即應在於督提生息銀内推及其轄於總鎮
者即係總鎮之親標
恩賞銀兩即應在於總鎮生息銀内推及(臣)愚以為不
獨協兵即推而至於參遊都守營分以及沿江沿
海水師兵丁何莫非督提總鎮分屬之標有何區
别竊恐望
恩之急彼此同情非分之邀遠近一體若不遍及則
施恩似有偏枯如欲同沾則經費亦當通算(臣)伏查此
項生息銀兩乃格外
殊恩原非兵丁分所應得之賞惟當視其兵丁之衆寡
利息之盈虧酌量均攤通融勻𣲖多則多分少則
少給如豫省北鎮九營共兵五千一百三十九名
南鎮八營共兵四千九百二十一名東省兗鎮十
四營共兵七千五百三十九名登鎮十三營共兵
九千一百八十名查四鎮共馬步兵二萬六千七
百七十九名内除四鎮隨標中左右營兵共八千
五十八名得沾
恩賞外尚有外營之一萬八千七百二十一名均未沾
恩登鎮之兵較三鎮頗多故
特賞銀一萬兩其餘三鎮各六千兩除各官飬糧公糧
無庸賞給現在出征兵丁照部定數目賞給外其
餘各營(臣)約略計算雖不能如部定馬兵吉禮六
兩喪禮八兩步兵吉禮四兩喪禮六兩之數然亦
得各沾實惠無庸岐視者也今據四鎮呈報每年
加一五起息止賞同城中左右營等語殊未得宜
(臣)查馬步兵丁餉則有多寡之不同而米則每月
同領三斗初無分别今吉凶賞銀當此創始之時
實無庸分别馬步請照月米之例一律酌量吉禮
賞銀二兩喪禮賞銀四兩巳足接濟況吉凶二事
非家家常有之事或一家數年而一遇或一家數
年而不遇如一年之内吉喪事少銀有盈餘令於
年底造報留為次年之用生息之銀既日積而日
多則賞給之額亦可續增而漸廣更不必執一而
論賞兵次第先鎮後協積有餘銀再及各營如此
辦理費用無多可以周徧(臣)再查(臣)標及河南南
北兩鎮標下原無協營惟東省兗鎮標下管轄臨
清沂州二協登鎮標下管轄文登膠州二協雖稱
協鎮原屬鎮標以(臣)愚見即參遊都守各營尚請
在於該鎮賞銀内分給何況協營儘可變通似無
有不能行之處從此而經費有餘再沛
天恩賞及協兵亦止宜於該鎮原賞銀内加增不必另
立協兵生息名色即不再賞而該鎮原賞所生之
息日積月累亦足贍給似此稍為變通方為大公
庶可垂久是否可行理合奏請
皇上訓示遵行為此謹
奏
通融辦理之議似覺不甚妥協難以施行候朕再加裁
奪另有諭旨
雍正十年閏五月十七日河東總督(臣)田文鏡謹
奏為據實奏
聞仰祈
睿鑒事竊照山東東兗二府今春少雨二麥歉收仰蒙
皇上天恩軫念黎元恐致乏食失所
特施賑恤(臣)敬繹
恩綸或散米或煮粥或借貸倉穀原令因地制宜非令
三者竝行(臣)因天氣暑熱粥易作酸未便煮賑外
飭令地方官俾知
旨中散者指米而言借者指穀而言散米而不責償者
專指赤貧饑口而言借穀以待有秋者專指有產
災黎而言然而二者之中究以散米為先務蓋東
省舊貯糶存南漕通奉各米共四十餘萬石又蒙
恩截留南漕四十萬石儘可敷用分别大小口按月散
給接至秋收貧民得食免飢不湏借領責償其感
沐
天恩更為深至(臣)仰遵因地制宜之
諭旨是以散米為先務宜急借穀為後圖可緩也再履
畝勘災計口授食此
國家一定之常經災則必以收成分數為程賑則必
以戸口册籍為據舍此常經便同棼絲難理别無
簡便法門(臣)因奉
旨諄切貧民口食不可少緩湏臾飭令一面將原貯撥
運米石查有實在乏食朝不待暮之貧民先行賑
恤一面仍遴委道員督同府州縣分頭查勘災傷
編戸給票領賑庶幾無遺無濫否則逢人即給以
致不應賑者賑而應賑者不賑矣(臣)又以為愚民
不知撙節多領必至花銷誠恐地方官樂於簡便
將數月口糧一時散給以致日後仍至乏食輕去
其鄉此時坐視不可再賑不能豈非誤事節經(臣)
熟思長慮以求萬全公牘書函不下數千萬言俱
行山東布政司確議飭遵在案又蒙
皇上恩准光禄寺卿王&KR1397;奏請奉
旨所𣲖兗東等本地人員即令王&KR1397;帶領商同辦理欽
此仰見
聖慮周詳以本地之人辦本地之賑自必極公至當不
意王&KR1397;桑梓情深過於從厚不為
國家度支出入亦不為災黎經理舒徐意欲將四箇
月口糧減作三箇月加增戸口復欲於賑米之外
再借倉穀因撫(臣)岳濬有借穀不如借銀之言又
欲於借給籽粒之外再借銀兩經兗沂莒道萬國
宣兗州府知府沈斯厚委婉商請以甘霖普降秋
禾巳種自應凛遵
聖諭因地制宜而王&KR1397;甚為拂然遂堅執已意面飭滋
陽縣知縣茅瑛務必借給有意更張事多掣肘具
禀到(臣)并接河(臣)朱藻来字亦云王&KR1397;辦賑甚不
妥協有遍及邀譽之意等語(臣)恐似此意見齟齬
小民無厭一聞王&KR1397;之言即頑紳劣衿地豪土棍
本非乏食災民亦必赴官紛擾將來未能辦理妥
帖即日費數萬帑金數萬倉米亦不能盡如人意
於賑務深有未便(臣)遠處豫省既有所聞不敢不
據實奏
聞仰祈
睿鑒(臣)查東省各道府州縣多係雍正八年辦過賑務
諳練之員且既有
命来候補候選人員選拔貢生已足差遣可否將本省
人員王&KR1397;等掣回以杜瞻顧桑梓掠美市恩之弊
理合并請
皇上欽定訓示遵行為此謹
奏
所奏是巳有旨將王&KR1397;等掣回矣
雍正十年六月初三日河東總督(臣)田文鏡謹
奏為續參市恩擾賑之卿員仰祈
睿鑒事竊照山東東兗二府春夏少雨麥收歉薄蒙
皇上軫念民艱溥施賑恤乃光禄寺卿王&KR1397;竝不敬繹
聖諭因地制宜乃一味加厚桑梓更張掣肘業經(臣)奏
聞在案(臣)竊以為查災辦賑
國家自有一定不易之常經無庸攙入私意浮言致
滋紊亂且情形時有不同不可不隨時斟酌當被
旱之日野多赤地秋田無望不得不廣為賑救及
至得有透雨百穀𤼵生傭工力作即可覓值資生
野䔩畦𬞞皆得易錢餬口況採山釣水果熟瓜成
所在皆飬生之資無處非救飢之物所有應賑戸
口自當逐一核確以杜浮濫(臣)是以與撫(臣)岳濬
商酌先將赤貧無依竝遮留歸里者給以口糧至
有地抛荒無力補種者借以籽粒(臣)等非特為
國家度支出納留前裕後也誠以窮民得早賑一日
即免一日之飢姦民少冒賑一口即救一口之命
兹據原署山東布政司印務按察使唐綏祖禀稱
王&KR1397;為人剛愎自用本無學識初到時原有獨出
心裁之意及閱司詳并(臣)節次檄飭條約茫然若
失遂倡為借銀之說以示立異之意且儼然以
欽差自命出示曉諭知府打恭竟不下轎語言少拂其
意即毅然作色州縣而下呵斥自由竝不下鄕細
查務欲廣為散給擅作主張殊與商同辦理之
諭旨相違若聽此人措置不但無益地方必致滋生事
端等語又據布政使鄭禪寳禀稱王&KR1397;係自行奏
請来東效力原非
欽差可比自不宜攙越巳見紛更掣肘山左百姓連歲
疊蒙
皇恩至深至重今夏缺雨較之八年被水尚有輕重之
分自應先事圖維留前裕後方為萬全倘若濫行
賑借糜費倉庫有何底止等語又據兗莒沂道萬
國宣禀稱王&KR1397;諭令沂州知州葉旉凡有田多紳
衿之佃戸著田主具呈借領穀石又令沂州借給
籽種銀九百餘兩到嶧縣諭令該署縣王天慶將
短工無地次貧之人俱填入極貧冊内一體給賑
竝於通衢曉諭俱借工本立給倉糧以致該縣惶
悚無措又至滕縣諭令該縣黃元軫輓運截留漕
米數萬石就近借給該縣以現在奉文賑米不便
再借回覆而王&KR1397;又云只管借給有我擔任等語
竊思田多紳衿之佃戸竝非赤貧窮民何得擅動
倉穀籽粒銀兩必湏查明實在務農貧民現在有
地未種可騐者方可借給何能預定銀數至九百
餘兩之多在王&KR1397;不過欲邀譽桑梓㒺顧糜費錢
糧等語又據曹東道王鴻勲禀稱王&KR1397;為人執拗
欲散給銀兩所帶部屬五員惟郎中尚為煥至濟
寕頗覺安静等語又據兗州府知府沈斯厚禀稱
王&KR1397;至各縣即諭令將米借給紳衿佃戸又索取
各縣賑票帶領舉人陳伸等沿途散給又批發廪
膳生員等呈俱令一體賑給沿途一切儀從伺候
自作威福等語又據濟寕州知州張綸禀稱王&KR1397;
到州自坐堂上點賑放米任意增減地方官不得
旁參一語又諭令生員一體借給銀兩不拘何項
錢糧按名分散回以庫貯無項可動即作色云我
巳摺奏貧士亦當周恤等語(臣)查此番賑務欽奉
諭旨交與撫藩二臣因地制宜悉心經畫之事王&KR1397;不
過奏請自願來東協辨奉
旨俞允其請乃竝不商同臣等秉公辦理一味自專止
圖市恩邀譽不顧州縣米多米少有銀無銀張示
通衢號召領賑以致各屬徬徨無措強紳劣衿土
豪地棍羣起爭趨反致貧民候賑無期挨擠不上
司道等官皆無可如何莫能救止(臣)恐即有粟如
太倉陳陳相因財如源泉混混不舍亦不能徧給
不核之民盡飽無稽之腹誠孟子所謂惠而不知
為政者也(臣)不敢因巳經奏
聞遂爾默默理合續參伏祈
皇上睿鑒施行謹
奏
於前次奏到即經有旨調其回京王&KR1397;為人原屬愚魯
粗率然居心端直尚非不肖之流伊子王柔遇事勇往
向前是一實心效力之員但亦任性狂縱剛愎自用朕
因惜其材噐難得以故時加訓誨而驅策之無瑕全璧
豈易覯耶
雍正十年六月十三日河東總督(臣)田文鏡謹
奏為恭繳
硃批仰祈
睿鑒事雍正十年六月初五日(臣)齎摺家人捧回(臣)奏
請掣回王&KR1397;等摺内欽奉
硃批所奏是巳有旨將王&KR1397;等掣回矣欽此(臣)於未奉
諭旨之前續將王&KR1397;辦賑不協情由奏參在案但(臣)續
參之後又據兗莒沂道萬國宣禀據鉅野縣知縣
廖開春禀稱查辦賑務既按戸分别大小口給米
則婦女亦在一戸之内乃王&KR1397;另將婦女准給以
致婦女希圖重領擁擠不散王&KR1397;亦自謂鉅民之
不可施恩束手無策又王&KR1397;將温飽生監鄒玠等
四十名每名給以兩大口准照貧民一體均賑四
箇月查各生監俱有田房産業竝不乏食因有所
挾立催給米不得不遵照王&KR1397;批准呈詞按名散
給以致各生羣起效尤於六月初一日劣生徐湘
等一百餘人聚集學宫勒令知縣借給穀石大聲
嫚罵教官目覩不敢約束等情到(臣臣)現行山東
布政司嚴查外(臣)查王&KR1397;與檢討隋人鵬情願來
東商同辦理賑務隋人鵬分查東昌府屬悉照(臣)
等經畫辦理竝不紛更掣肘巳於閏五月二十以
前各屬先後開賑民情安帖王&KR1397;分查兗州府屬
獨出巳裁邀譽鄕里市恩於冒濫之婦女温飽之
生監致長刁風至今未據各屬具報開賑日期反
致飢民不得領米貽害民生莫此為甚(臣)巳密劄
撫藩二臣速飭核實早為開賑(臣)不敢因王&KR1397;等
巳經奉
旨掣回遂爾隠默理合奏
聞仰祈
睿鑒所有奉到原摺一併恭繳為此謹
奏
據奏王&KR1397;市恩鄕里致長刁風種種不協可與岳濬商
酌查明會䟽題參
同日又
奏為據實奏
聞仰祈
睿鑒事竊照大臣官員子弟設立官號乃
聖朝優待臣工賞延於世之至意典至鉅也伏查定例
内官員子弟應試有本係嫡子孫及同胞兄弟并
同胞兄弟之子曾經出繼者俱不准入官號等語
凡所以厚本支而重嫡𣲖杜假借而嚴混冒者至
詳至慎從未聞有以異姓之子冒入官號濫叨中
式如革職兵部右侍郎胡煦之罔上行私者查胡
煦止有親生一子其長子名孟基本姓邱原係光
山縣故民邱自先之子隨母胡氏改嫁胡煦時孟
基年已四歲煦將孟基作為巳子改冒胡姓入學
復於雍正二年編入官卷倖中甲辰科河南鄕試
第二十八名舉人濫竊名器此皆從前學臣試臣
及地方官教官失於查察之故(臣)既體訪確實若
不據實奏明將来會試屆期萬一僥倖中式事關
科場多有未便是以不敢隠諱據實奏
聞仰祈
睿鑒謹
奏
該部嚴察議奏
同日又
奏為奏明事竊照按察使陳世倕胞弟舉人陳世偓
素知醫道經(臣)於雍正八年五月間奏請
聖恩賞發来豫欽奉
諭旨交(臣)酌量委署試用(臣)上年進京之日適開封府
管糧通判員缺乏人(臣)即委陳世偓署理(臣)嗣奉
恩旨回豫復經(臣)面
奏請將陳世偓仍留(臣)署學習兼資朝夕診視又蒙
皇上俞允欽遵在案近因(臣)於本年四月内感冒風寒
之後兼患痢疾訪有專門世醫診脉用藥頗稱切
當況(臣)病巳全愈止湏調補氣體可以無庸再留
陳世偓在署醫治查陳世偓原係奉
旨交(臣)酌量委署試用之員應令其及時試用以觀後
效但伊胞兄陳世倕現任河南按察司例應廻避
不便在於豫省試用(臣)擬將陳世偓前往東省會
同撫(臣)岳濬遵
旨酌量委署理合繕摺
奏明伏乞
睿鑒訓示遵行為此謹
奏
卿疾雖愈尚需調理朝夕診視豈可乏人陳世偓之得
蒙委署原因醫卿始邀斯恩如果才具可取將卿調治
大愈時朕格外優擢不勝似伊挨俸陞遷乎目下何必
如是急於見用若初借醫病為進身之階未奏全功遽
求速用在陳世偓則屬躁競妄舉或專係陳世倕之謀
此等居心更難望乃弟將來成就設出自卿意亦非愛
之之道將此所批諭旨與伊弟兄觀之
雍正十年七月初四日河東總督(臣)田文鏡謹
奏為恭繳
硃批仰祈
睿鑒事雍正十年六月二十一日(臣)齎摺家人回豫荷
蒙
皇上賜(臣)寳丹(臣)恭即望
硃批於前次奏到即經有旨調其回京王&KR1397;為人原屬
愚魯粗率然居心端直尚非不肖之流伊子王柔遇
事勇往向前是一實心效力之員但亦任性狂縱剛
愎自用朕因惜其材器難得以故時加訓誨而驅策
之無瑕全璧豈易覯耶欽此伏查王&KR1397;此番辦理賑
務甚欠妥協誠如
聖諭愚魯粗率幸蒙
聖明遠照即頒
諭旨調回然(臣)前既有所知不敢因巳經奏
聞遂不再據實陳奏至(臣)與王&KR1397;原素未謀面今蒙
聖諭始知王&KR1397;并其子王柔為人益仰
睿鑒至明如日月之無不照臨因材任使如雨露之無
不栽培也(臣)不勝欽仰感激之至所有奉到原摺
理合恭繳謹
奏
於續奏王&KR1397;摺内雖經批令會參卿其更加酌量若可
以中止則亦巳焉耳
同日又
奏為據實具奏仰祈
睿鑒事竊查東省所屬之沂州嶧縣郯城汶上嘉祥鉅
野魚臺各州縣界臨運河并各湖灘水櫃(臣)因上
冬少雪入春以来雨澤又稀誠恐蝗蝻易於生發
欽遵
上諭預行各屬於水草叢生人跡罕到之處早為廵察
今據各屬具報果於此等處所生發蝻子蠕蠕蠢
動竝未傷損禾苗除各屬漸次撲滅外惟郯城一
縣共四十五保内生蝻之處二十四保其縣西各
保撲滅約有四分縣南各保撲滅約有三分西北
各保撲滅約有五分打後復生較他處為多其東
南地接江南海州宿遷等處以馬陵山為界山之
上下蝗蝻生發尤盛(臣)即飛檄所屬文武多委員
弁會同地方官督率人夫分頭撲滅并行令地方
官照依前人買蝗之法捐價買捕毋致長成羽翼
飛食田禾為害鄰封并飭接壌州縣無分此疆彼
界協力幫捕去後容俟各屬捕淨之日結報到(臣)
再為核實具奏合先奏
聞伏乞
睿鑒謹
奏
螟螣蟊賊皆足以害苗而惟蝗最酷一令生翼飛騰則
人力難施亟當嚴飭撲滅莫遺種𩔖
同日又
奏為武職乏員急宜寬途廣拔以實營伍事竊惟用
將之道任之宜專取才之途求之宜廣若必狃於
往規而不稍為通變格於成例而不量為權宜則
巳用之將材僅有此數而後起之將材登進無門
鮮有不匱乏而拮据者也(臣)查(臣)標及(臣)所轄之
河南南北二鎮山東登兗二鎮各營將領自調取
出征遞行委署之後現在存營實授人員巳屬無
幾兼之俸滿推陞緣事參革因公罣誤離任者又
在所不免每遇一缺出則通標遴選遞署實難其
人若例應題補必湏選取人地相宜員缺相當無
參罰合例人員更不易得近来即委署亦有甚難
之處蓋員缺例應在外補者部中巳不銓選間有
在軍前推陞者急猝不能到任而現在營缺悉係
署員一官又不便兼理兩缺(臣)每遇一缺出不但
在於通標遴委嘗於通省兩鎮標營通融選拔近
又合兩省一標四鎮通營選拔矣無如一標缺員
各標亦復如是一鎮少人各鎮更覺艱難此所以
題補難委署亦難也(臣)查(臣)標二營自副將都司
守備以至千把共十五員内實授者四員缺官署
理者十一員南鎮八營自參遊都守以至千把共
四十九員内實授者七員缺官與署理者四十二
員北鎮九營自參遊都守以至千把共五十一員
内實授者三員缺官與署理者四十八員兗鎮十
四營自副將參遊都守以至千把共八十七員内
實授者十四員缺官與署理者七十三員登鎮十
三營自副將參遊都守以至千把共九十三員内
實授者四員缺官與署理者八十九員似此人少
缺多官皆借署營伍則料理無人日漸廢弛兵丁
則約束不謹日漸驕縱所關甚鉅又不獨在於題
補遴署之煩難而巳(臣)於上年在京時曾將將材
難得情由跪奏面奉
訓旨在於兵丁内選拔仰見
皇上至聖至明
發揮指示皆屬不易之至論但將備弁兵自分等級以
次而拔相遞而陞此定制也今在上將領之缺日
見虚懸而在下千把之缺每難陞譲則兵丁之中
雖有可用之才何由而得缺拔補兵丁不得上拔
將材又何由而得人不幾與(臣)在京跪奉之
諭旨實相違悖(臣)於是推其所以然之故蓋千把末弁
無不分守汛地其任内别無他事參罰惟緝盜考
成人人不免必以案内盜犯全獲始為合例方得
陞轉然(臣)以為此法宜嚴於無事之時而當少寬
假於軍興之日(臣)仰見
皇上求才必得立賢無方凡督撫題陞文員亦必選取
合例然每於不合例之員因其才有可用即於疏
尾將伊任内參罰各案查出聲明候
旨定奪每蒙
皇上不拘成例量才拔用(臣)竊以為文武一體斯道既
可
加恩於文員亦不妨推及於武職(臣)請嗣後題補武職
一時難得合例之員准照文員之例於疏尾將任
内參罰聲明候
旨定奪其引
見巳過三年者照例給咨送部引
見至考拔千把總例不具題亦即於咨部文内將參罰
聲明准其拔補俟大兵凱旋各官回任之日仍照
定例遵行似此一轉移間則不合例之備弁得以
陞拔出缺而在下有用之兵丁亦得以依次考補
將見人材日出選拔無遺矣(臣)為營伍乏員起見
不揣冒昧據實
奏請是否可行伏乞
皇上睿鑒
特降諭旨
敕部施行為此謹
奏
題陞武職亦照文員之例於䟽尾聲明各案參罰所請
甚是候交部議覆有旨
雍正十年八月初三日河東總督(臣)田文鏡謹
奏為據實具奏仰慰
聖懷事竊查豫東二省自夏入秋雨𤾉時若其早種之
高粱穀黍等項俱巳一律登場其晚種之穀黍花
豆等項亦俱暢茂條達結穗堅好據各屬具報及
(臣)差員訪查詢之耆老農民咸稱今歲秋收毋論
高原平隰以及傍山臨河地畝均有十分收成較
之往歲豐登更為大有至東兗二府自蒙
皇恩賑恤之後百姓俱各安居粒食又仰賴
聖德格
天雨澤應時秋成豐稔糧食充盈市價平賤除被災之茌
平縣仍賑四箇月外餘俱分别減去一月二月河
東兩省人民熙熙皥皥共樂
堯天容俟兩省布政司將通省實在收成分數查報齊
全(臣)再核實奏
聞又查東省所屬之沂郯滕嶧等州縣蝗蝻生發俱在
湖灘水櫃人跡罕到之處隨生隨撲原不為害惟
因界連江南之海邳宿沛等州縣彼處生發尤甚
長成羽翼負子越湖飛入東境(臣)據各屬具報即
屢檄所屬文武各委員弁分頭撲滅并咨會江南
督撫二臣轉飭一體協力幫捕(臣)復設法指示如
在荒濱曠野則挑坑掘塹畀之以火瘞之以土如
在穀菽行間瓜𬞞陌畔則償其籽種將生蝗之地
盡力撲捕茲據兗州府等具禀各屬蝗蝻俱巳如
法撲淨竝未損傷田禾(臣)隨檄布政司確查取結
在案再秋汛水勢隨長隨落河流循軌安瀾各處
工程俱各平穏合併奏
聞仰慰
聖懷為此謹
奏
覽奏豫東秋成豐稔河流順軌而蝗不為災實出朕之
望外甚為欣慰
同日又
奏為據實覆奏仰祈
睿鑒事雍正十年七月初七日(臣)齎摺家人捧回(臣)奏
請將陳世偓前往東省委署摺内欽奉
皇上硃批諭旨卿疾雖愈尚需調理朝夕診視豈可乏
人陳世偓之得蒙委署原因醫卿始邀斯恩如果才
具可取將卿調治大愈時朕格外優擢不勝似伊挨
俸陞遷乎目下何必如是急於見用若初借醫病為
進身之階未奏全功遽求速用在陳世偓則屬躁競
安舉或專係陳世倕之謀此等居心更難望乃弟將
來成就設出自卿意亦非愛之之道將所批諭旨與
伊弟兄觀之欽此(臣)跪讀之下不禁感激涕零伏念
(臣)何人斯乃以犬馬微疴仰蒙
聖恩垂眷至於如此之隆如此之篤(臣)即望
闕叩頭恭謝
天恩外隨傳陳世倕陳世偓同到(臣)署敬將
諭旨捧出令其同看據陳世倕陳世偓禀稱伏讀
諭旨惶悚無地實不敢萌此速於求用之心懇求仍在
(臣)署至再至三(臣)查陳世偓自雍正八年五月内
奏請
聖恩賞發来豫迄今已及二年(臣)每年給以束修銀兩
其家口俱移入(臣)署贍飬在陳世偓雖明醫理止
宜於平時調劑稍有疑難之證便少把握(臣)自本
年四月内感冒風寒之後兼患痢疾陳世偓診&KR0890;
用藥兩月之久未能收功見效(臣)復徧行尋訪得
有專習醫道之人較之陳世偓更為切當(臣)服其
藥日有起色(臣)病方得全愈(臣)因思(臣)既有專醫
調治則陳世偓在署閒居無事且(臣)仍湏給以資
斧實(臣)一點鄙吝之私起此意見冒昧奏請(臣)從
前繕摺拜發之時敬謹慎密竝未令陳世倕弟兄
得知實非出於伊弟兄之意今奉
諭旨諄&KR0704;所有微(臣)區區私念不敢不瀝陳於
君父之前也(臣)仰懇
天恩可否仍將陳世偓前往山東會同撫(臣)岳濬酌量
委署試用(臣)未敢擅便理合據實覆奏伏候
皇上訓示遵行謹
奏
若據此奏而論是陳世偓醫卿毫無功效更不應邀恩
試用矣卿果為惜資斧起見不欲久留署中則當令伊
回京歸班銓選奚庸前往山東委署試用於情於理均
屬未協如何其可總之或仍留署或令歸部於斯二者
卿酌量行之
雍正十年九月十五日河東總督(臣)田文鏡謹
奏為恭奏河東二省秋收分數仰祈
睿鑒事竊查今歲豫東兩省其早晚各色秋禾豐稔情
形業經(臣)奏
聞在案兹據河南布政使徐聚倫山東布政使鄭禪寳
各將合屬實在收成分數核確具報到(臣臣)復加
查核恭呈
御覽查河南開封府十四屬歸德府九屬彰德府七屬
衛輝府八屬懷慶府七屬河南府十一屬南陽府
十二屬汝寧府九屬各收成均有十分而開封彰
德汝寕三府為尤盛陳州并所屬四縣許州并所
屬四縣禹州并所屬二縣鄭州并所屬四縣陜州
并所屬二縣汝州并所屬四縣光州并所屬四縣
各收成均有十分而陳鄭汝光四州為尤盛又查
山東濟南府十四屬一衛兗州府十四屬二衛所
東昌府十三屬二衛青州府十屬一衛萊州府七
屬四衛所登州府八屬四衛各收成均有十分而
青萊二府為尤盛泰安州并所屬三縣武定州并
所屬三縣曹州并所屬四縣東平州并所屬四縣
濱州并所屬三縣沂州并所屬二縣高唐州并所
屬四縣濮州并所屬三縣莒州并所屬三縣各收
成均有十分而泰安武定濮莒四州為尤盛總之
今歲秋收豐稔實出人望想之外比往常大有之
年更為倍獲此皆仰頼
皇上至誠昭格
上天默佑是以雨𤾉時若年糓順成臻此極隆極盛(臣)不
勝懽慶感頌之至所有河東二省核確實在收成
分數謹繕摺恭
奏仰慰
聖懷至黃河南北兩岸堤工霜降已過水勢減落堤埽
工程俱各平稳合并奏
聞謹
奏
以手加額覽焉今歲直隸豫東三省秋成實係望外之
豐乃
上天非常嘉貺大造洪恩我君臣當愈加感戴倍增敬畏
也
同日又
奏為仰懇
天恩解任調飬事竊(臣)一介庸愚仰蒙
皇上畀以總督重任節制兩省封疆惟因才不副職是
以日夜靡寧心力俱瘁而年齒亦衰自微(臣)報
主之心而言即一息尚存不容少懈而自
皇上封疆之大而言當量力引退以讓賢能是以上年
春間瀝血陳請得蒙
天恩解任進京調治疊荷
恩賜旋即痊愈從此有生之年皆
皇上再造之日也回任後正圖竭力報效以殫愚忠不
謂今年四月間感冒風寒旋轉痢疾直至六月方
得漸就痊可隨於八月内入闈監臨文場至九月
初一日出榜回署無如身體虚弱現在加意調飬
日服參苓仍不能補足氣血復原如舊轉瞬武闈
即屆天氣就寒(臣)自揣微軀恐不能力疾從事致
誤大典是以據實奏請仰祈
聖恩允(臣)解任調治俟明年春融由水路進京仰覲
天顔跪聆
聖訓至河東總督原係奉
旨後不為例(臣)解任後自當將
欽給總督關防封送繳部仍祈
敕部將河南廵撫關防齎發来豫(臣)查副總河孫國璽
在豫半年小心勤慎堪以暫署河南廵撫印務庶
不致任意更張故為紛易(臣)性戅直又復孤介自
持十年以来蒙
皇上擢用之恩猶為人之所同而蒙
皇上保全之恩惟有(臣)身所獨今以衰病日侵遽行求
退犬馬戀
主之私不覺情溢乎詞淚盈於楮容(臣)專心調攝倘得
邀
聖恩日就痊愈則(臣)之仰圖報效正自有日矣謹繕摺
奏請伏乞
皇上睿鑒訓示如蒙
俞允(臣)遵即循例具
題請
旨敕部施行為此謹
奏
覽卿解任之請深用悵然另有諭旨交大學士轉發
同日又
奏為冒昧籲請
天恩仰祈
睿鑒事竊(臣)上年在京時荷蒙
聖恩賞(臣)瓊玉寳膏(臣)朝夕服食消痰止𠻳甚有效益
前蒙
恩賜巳為逾分何敢再行瀆請但(臣)犬馬微軀素蒙
聖慈顧復不揣冒昧仰懇
天恩再賞(臣)一服未審此膏原方可否并
賜與(臣)得以如法修合終身服食并求
皇上訓示(臣)不勝感激籲懇之至謹
奏
瓊玉膏既云有效則不宜間斷今併原方賜來如法修
製頻頻服之可也
雍正十年九月十八日河東總督(臣)田文鏡山東
廵撫(臣)岳濬謹
奏為遵
旨會商據實奏參仰祈
睿鑒事雍正十年八月二十九日(臣)等據山東按察使
唐綏祖鈔錄
皇上硃批該司摺奏敬陳管見事一案
諭旨與督撫商酌會同奏請欽此(臣)等伏查積貯米穀
關係綦重夫既於需賑不敷之時籲請截留豈不
當於既賑有餘之際經營善後乃布政司不為之
查議而具詳(臣)等身為督撫不為之核實而具奏
直待按察司密摺奏
聞(臣)等與布政司所司何事方將引過請罪之不遑而
尚敢歸議於該司奏請之未是乎
皇上不即據其所請而
俞允
特令(臣)等商酌會奏仰見
至聖至明早有以知該司之所奏未必盡然而(臣)等之
坐視南漕不為乘時料理者未必無據如果宜急
糶易穀該司與(臣)等共事巳久何難徑與(臣)等商
酌且與撫臣同城晨夕相見更易於進言何必密
為奏請彼固知南漕之宜暫存而不宜急糶係(臣)
等飭行各屬遵照在案自不便再向(臣)等商請是
以舍(臣)等而冒昧具奏彼其意不過欲取悦於愁
霉懼爛之屬員而沽名邀譽於一時耳(臣)查東省
現在應買之穀
皇恩有加無巳等事案内除雍正九年改徵漕穀抵補
外尚有未買穀一百三十六萬八百三十石零又
查明府倉等事案内未買穀二十三萬六千二百
四十二石零一年不能俱行買足於壬子癸丑兩
年各半分買經部覆准在案此外又有應買平糶
虧空各項穀共四萬四千三百一十六石則是今
歲秋穀雖屬豐收而民間元氣未復本年應買之
穀共八十四萬二千九百餘石之多何可復行採
買以致穀少價昂有礙民食是斷斷不可糶漕易
穀也況秋收既豐民間各有新糧食用市上雜糧
亦多南漕大米巳難出糶該司欲於今歲糶漕即
於今歲易穀為日不足言何貿貿即此巳可見該
司之不學無術也(臣)查南漕之在東省夲非無用
之物而該司因賑恤有餘恐致累手鰓鰓過慮冒
昧瀆奏任意更張不可不請
旨創懲以為妄奏者戒(臣)近於京報中伏讀
上諭知江南地方又於七月十六日夜海潮湧溢被淹
敕令江南總督誠心撫綏無使流離失所至於今冬冰
雪嚴寒之際明春青黃不接之時
敕令預為籌畫資其生計(臣)查江南自雍正八年被淹
蒙
皇上天恩特施賑救動用帑金數十萬兩各項倉糧數
百萬石猶恐不敷
特旨允准浙江總督李衛奏請將浙米運至江南山東
二省分截備賑在案今甫隔一年又被水患(臣)恐
南省倉貯一年之内未必即能充實莫若循照督
(臣)李衛運賑鄰省之例即將東省截留南米仍運
回江南備賑從德州臨清張秋濟寕等處水次連
檣而下輓運甚易并請照王&KR1397;隋人鵬之例將唐
綏祖暫觧按察司任即將該司所請二十萬石南
漕令其雇覓船隻運至江南交與督撫布政司或
散賑或平糶以濟民食事竣仍回原任再南漕係
大米更為南人所宜如此一轉移間而在東不致
久貯為累既可邀譽於同官在南又得有大米資
生更可市恩於桑梓諒亦為該司所願并可以不
必計及倉厫之有無也緣係奉
旨商酌會奏事理(臣)等謹合詞具奏伏乞
皇上睿鑒訓示施行為此謹
奏
此項漕米照該督撫所請行
雍正十年十月初十日河東總督(臣)田文鏡謹
奏恭請
皇上聖安
朕躬甚安今歲以來覺健爽倍常此皆荷蒙
上天
聖祖眷佑所致實為過望卿體佳善否
同日又
奏為恭謝
天恩事竊(臣)前以瓊玉膏消痰止𠻳是以冒昧籲請并
求原方仰蒙
皇上天恩膏方竝錫并賞(臣)既濟寳丹此丹前蒙
恩賜(臣)服食以來微覺精神增益今又蒙
賞給凡斯
上方仙藥(臣)祗領之下實欣幸過望隨恭設香案望
闕叩頭恭謝
天恩所有微(臣)感激私忱謹繕摺奏
謝為此謹
奏
既濟丹朕現今日服無間考其性不涉寒熱温涼徵其
效亦不在攻治疾病惟補益元氣是乃專功卿服食將
完時具摺奏請更當續賜
同日又
奏為恭謝
天恩事雍正十年十月初一日(臣)齎摺家人捧回(臣)奏
請解任調理摺内欽奉
皇上硃批覽卿觧任之請深用悵然另有諭旨交大學
士轉發欽此竝接大學士(臣)張廷玉字内開欽奉
諭旨河東總督事務朕巳降旨令孫國璽協助田文鏡
辦理其總督衙門飬廉之項著田文鏡酌分數千金
與孫國璽合之副總河之飬廉期於敷用而巳其餘
仍留為田文鏡之用度欽此又於十月初四日准吏
部咨欽奉
諭旨田文鏡著在任調攝不必懇請辭退孫國璽以副
總河協助田文鏡辦理總督事務凡似監場等事著
委任代理欽此欽遵(臣)即恭設香案望
闕叩頭恭謝
天恩竝遵
旨令副河(臣)孫國璽考試武闈外伏念(臣)一介庸愚仰
蒙
皇上簡畀封疆節制兩省
隆恩疊錫固巳浩蕩而靡涯
殊眷頻加更復保全而備篤(臣)犬馬圖報之心早巳矢
諸身世之久當此未填溝壑之日正為少盡涓埃
之時何敢引退求閒自圖暇逸無如年齒益而疾
痛時纏血氣衰而參苓少效甫奮興於感激之下
旋恐怖於力疾之餘是以據實陳情懇請觧任乃
蒙
温旨褒嘉
恩綸諄&KR0704;仍令(臣)在任調攝以副河(臣)孫國璽協助(臣)
辦理總督事務更以凡似武闈等事著(臣)委任代
理且酌分飬廉仍留為(臣)之用度協辦則收臂指
之助代理則免行走之勞
聖恩之體恤甚周
聖心之籌畫更至(臣)自揣微軀恐究不能膺斯重任然
而既蒙
恩諭又何敢於惜此餘生惟有殫心竭力以圖仰報
皇上天恩於萬一也所有微(臣)感激私忱除恭疏題
謝外謹繕摺具
奏伏乞
睿鑒謹
奏
覽卿奏謝知道了卿辦理一切惟宜持其大綱仍以調
攝起居為要
雍正十年十一月初三日河東總督(臣)田文鏡謹
奏為恭繳
硃批仰祈
睿鑒事雍正十年十月二十七日(臣)齎摺家人回豫捧
到(臣)恭請
皇上聖安摺内欽奉
硃批朕躬甚安今歲以來覺健爽倍常此皆荷蒙
上天
聖祖眷佑之所致實為過望卿體佳善否欽此(臣)跪讀之
下不勝懽忭踴躍仰見
皇上乾行日健保佑
天申天下臣民共戴福壽康寧之
聖主於億萬斯年矣又於(臣)奏謝
恩賜既濟丹摺内欽奉
硃批既濟丹朕現今日服無間考其性不涉寒熱温凉
徵其效亦不在攻治疾病惟培補元氣是乃專功卿
服食將完時具摺奏請更當續賜欽此(臣)屢蒙
恩賜巳屬逾分乃蒙
皇上令(臣)服完時奏請再頒
聖恩高厚實出望外(臣)自十月初一日起每日服食俟
蒙
皇上賜發内造鎗一桿錢粮一盒(臣)隨照式製造五桿
令標下兵丁如法試放凖頭有二百步之遠既穏
而便實係軍中利器今將原鎗一桿敬謹呈繳合
併陳明為此謹
奏
此鎗造法極宜嚴密勿令匠役傳知外人敷用則已無
須多製各營伍倣傚製造尤屬不可留意戒飭毋忽
雍正十年十一月初六日河東總督(臣)田文鏡謹
奏為據實奏請仰祈
睿鑒事雍正十年九月二十四日欽奉
上諭河南按察司員缺著南汝道盧焯補授南汝道員
缺著汝寕府知府費謙流補授汝寕府知府員缺著
總督田文鏡於屬員内㨂選遞行題補欽此欽遵(臣)
查汝寕一府界連湖楚所轄九州縣盜多民悍素
稱難治通省開彰懷南四府同知及汝州等七州
直隸知州其品級可以題補知府者寥寥無幾殊
難㨂選至知縣之中不特品級相懸且多新進之
士初試之員更無其人(臣)查原任湖廣黃州府知
府蒋國祥係(臣)妻胞弟(臣)深知其為人頗有性氣
然心地明白辦事勤謹其前在知府任時惟因各
上司仍取餽送是以廉隅不立及督(臣)楊宗仁到
任之後隨巳洗滌肺腸頓改前失(臣)在河南距黃
州不遠知之最確不期仍以貪劣被參此皆伊巳
改之舊愆也搜查任所財物甚為有限蒙
皇上天恩賞還令其前赴臺站效力自雍正四年至臺
至雍正九年撤回在站五年在蔣國祥自知感戴
天恩力圖報效又蒙
皇上賜復原官令其在内閣學習行走此不特蔣國祥
幸出望外即(臣)亦感激無地何敢復有希冀然其
人未老其才尚屬可用正當竭蹶犬馬以報
天恩内舉不避親(臣)不敢仰企前芳然以人事
君之道(臣)所素知(臣)又何敢因係妻弟私嫌遂致隠默
可否即將蔣國祥補授汝寕府知府(臣)不揣冒昧
奏請
聖鑒倘蒙
俞允彼到任後不圖報效慎矢清操(臣)即離去河南彼
斷難瞞(臣)知覺(臣)一有所聞立即奏參亦不敢因
係妻弟而稍為寬徇也(臣)無任悚惶待
命之至為此謹
奏
照所請有旨諭部矣蒋國祥到任後卿其再三勖勵令
其改絃易轍勉為良吏以蓋前愆
同日又
奏為據實陳請再懇
聖恩解任調養事竊(臣)前因久病未痊又值武闈考試
奏請解任荷蒙
恩旨令(臣)在任調攝復
命副河(臣)孫國璽協助辦理
聖恩體恤至於此極(臣)既有孫國璽為之代理協辦自
揣稍可支持則在生一日即應圖報一日何敢復
請解退自就便安無如(臣)調理以來又經一月飲
食漸减脾氣日虚今於十一月初五日起咳嗽頓
發晝夜不息犬馬微軀誠何足惜第兩省封疆任
大責鉅實非病卧之人所能勝任伏乞
皇上俯鑒微忱
允(臣)前奏事理
敕部將河南廵撫關防齎發來豫令副河(臣)孫國璽暫
行署理(臣)一面將
欽給總督關防封送&KR0819;部俾(臣)解任調治倘得仰邀
聖恩日就痊愈容俟明歲春融進京則瞻
天仰
聖既得慰微(臣)戀
主之私而暮景餘年尚可竭微(臣)報
國之志也瀝血陳情淚隨聲墮謹再繕摺據實
奏請伏乞
皇上睿鑒恩允施行(臣)不勝感激悚惶之至謹
奏
勉從所請有旨諭部矣
硃批諭旨卷一百二十六之二十四
